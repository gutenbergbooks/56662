<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Hangok a vihar után by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Hangok a vihar után, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: Hangok a vihar után

Author: Mór Jókai

Release Date: February 28, 2018 [EBook #56662]

Language: Hungarian

Character set encoding: UTF-8

*** START OF THIS PROJECT GUTENBERG EBOOK HANGOK A VIHAR UTÁN ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_259">259</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=KelkAAAAMAAJ">http://books.google.com/books?id=KelkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XXI. KÖTET</span></p>
<p class="center"><span class="caption">HANGOK A VIHAR
UTÁN</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<h1>HANGOK A VIHAR UTÁN</h1>
<p>&nbsp;</p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>A VARCHONITÁK.</h2>
<h3>I.</h3>
<p>Krisztus születése után ötszáznegyvenötödik évben egy addig
ismeretlen része a világnak kezdé a historikusok figyelmét magára
vonni.</p>
<p>Egy mesés világrész Ázsia belsejében, köröskörül kétezer
mérföldnyi távolban minden tengerparttól, melynek magas hegyeiről a
világ mind a négy részeiben lakók azt tarták, hogy ott a világ
vége.</p>
<p>E hegyek fehér ormai messze belátszanak China, Persia, India és
Szibéria határaiba, szétágazva hosszú lánczolatban.</p>
<p>A rómaiak nevezik Imaus-nak, a csinek Altai-nak, a persák
Kafhegynek.</p>
<p>Ezek ama mesés «aranyhegyek», – a földnek öve, melyek a pars
mythologiában az istenség által érző idegekkel vannak ellátva; itt
beszél Isten a földdel, midőn azt akarja, hogy az megrázkódjék az
emberi bűnök terhe alatt, s tövisekkel, szárazsággal, viharokkal
áraszsza el a népeket, vagy midőn azt akarja, hogy édes éltető
melegség terjedjen szét fűbe, fába, s bőség és öröm tenyészszen az
egész mosolygó világon. E hegyek talapzatában van azon roppant
zafirkő, melynek viszfényéből támad az égnek azur-kék színe.</p>
<p>Így szól a pars mythologia.</p>
<p>De nem arany és nem smaragd terem azon hegyek keblében: ereik
gazdagsága vas; a vad geoug nép – a hogy <span class=
"pagenum"><a name="Page_2" id="Page_2">-2-</a></span> e nevet görög
classicusok szokták irni – e bérczek legrégibb ura, vassal szokott
innen kereskedni, ha szabad így neveznünk a háborút.</p>
<p>Valami tatárfaj volt ez, fényüzésre, kényelemre épen úgy
hajlandó, mint a hogy munkára nem; házait más építé, földjeit más
mívelte, selymét, biborát idegen ország termé, neki csak az
elvevésre volt gondja; még fegyvereit is más kovácsolta; valami
kóbor nomádfaj, melyet leigázott, volt arra kárhoztatva, hogy az
Imaus hegyi vasbányákból előhozza a fegyvernek való érczet, s
kardokat és nyilakat kovácsoljon belőle.</p>
<p>Ezek voltak a varchoniták, a legelvetettebb, a legszegényebb
valamennyi rabszolgafaj között, melynek még csak joga sem volt az
élethez, nem hogy örömei lettek volna benne. Asszonyai nem ismerték
a piperét, férfiai a kényelmet, gyermekeik felnőtt korukig nem
jártak ruhában, törvényeik, isteneik nem valának, hajlék, épület
kényelme hírben sem létezett náluk, bornak és kenyérnek még nevét
sem hallák; ölhette őket, a ki akarta, szabadon, mint más akármi
vadat, kiket senki sem vesz számba.</p>
<p>És mégis a varchoniták évről-évre szaporodtak, és gyermekeik
izmosaknak, életrevalóknak születtek, és hölgyeik szépek voltak,
délczegek, erőteljesek, férfiaik mindegyike óriás, s a százéves kor
náluk még csak öregségnek sem volt nevezhető, s ha nem volt is
náluk vallás és világi törvény, de volt erkölcstisztaság.</p>
<p>Egyszer egy varchonita nő geoug vadászoktól üldöztetve, ölében
vitt csecsemőjét elrejté a bokrok közé, s maga ellenkező irányban
kezde futni, hogy amazokat másfelé térítve, gyermekét megszabadítsa
tőlük.</p>
<p>A durva üldözők nemsokára lelőtték az anyát nyilaikkal, mint
valami kártékony vadat, a csecsemő ott maradt a bokrok között.</p>
<p>Hogy a keleti rege nem lopott eszméje a rómainak, arról eredete
kezeskedik; az ismert világrészeken túl, hol Rómának még nevét sem
hallák, egy vad, elnyomott, erdei <span class="pagenum"><a name=
"Page_3" id="Page_3">-3-</a></span> közé szorított nép között
ismételve lőn Romulus és Remus regéje.</p>
<p>Egy nőfarkas meghallá a csecsemő sírását s szoptatni kezdé azt.
Ez időtől fogva kezdenek a farkasok mythosi befolyással lenni a
varchonitákkal rokon fajok eseményeire.</p>
<p>Mikor már a gyermek megerősödött s tudott futni és harapni, mint
a többi kis farkasok, akkor ráakadtak nemzetebeli férfiak s
magokkal vivék azt és átadva nejeiknek, azok felnevelék őt ember
módra s Bertezena nevet adtak neki.</p>
<p>De benne volt már a fiuban a szabad vadállat teje, s midőn
felnőtt és ifjuvá erősödék, s társaival együtt durva bőrkötényét
maga elé kötve, a kovácsüllő előtt veré a szikrázó vasat, szikrázó
gondolatok támadtak fejében.</p>
<p>– Hát e fegyver nem volna olyan jó a mi kezünkben, mint
azokéban, a kik ezt velünk készíttetik? monda egyszer egy pihenő
órában izzadságaikat törlő társainak. Hát azért készítünk mi
lánczot és kardot, hogy az elsőt mi viseljük, a másikat
ellenségeink? Hát nincs jogunk nekünk megölni azt, a ki bennünket
öl? s használni azt a vasat, melyet magunk élesíténk? Mit
veszthetünk mi, ha vesztünk? Van nekünk valamink, a miért drága az
élet? Próbáljuk meg, jól metszenek-e a magunk kovácsolta
kardok?</p>
<p>Az ifjaknak tetszett a szó, a nők is biztatták őket, s a vének
még emlékeztek boldog, rég elmult időkre, mikről apáik diadalmak
meséit regélték nekik.</p>
<p>Ott körülfogták Bertenezát s áhitattal hallgaták szavait.</p>
<p>– Testvérek! Ime parancsolóink ismét kétszázezer kő vasat
ásattak ki velünk, hogy két hó leforgása alatt negyvenezer kardot
kovácsoljunk belőle. Ez terhes munka nekünk; de én tanácsot mondok,
miként segítsünk rajta. Ha negyvenezer kardot készítünk, minden
kard leend öt fontos. Készítsünk csak tizezeret, de legyen
mindegyik <span class="pagenum"><a name="Page_4" id=
"Page_4">-4-</a></span> húsz fontos. Ez egyre megy, minden kard
négygyel fog felérni, mert négynek a súlya lesz benne.</p>
<p>A férfiak helybenhagyták a tanácsot, s mire a két hó lefolyt,
elkészültek a húszfontos kardok.</p>
<p>A geoug sereg is megérkezék, azokat átvenni. Büszke vezérük
lóhátról beszélt a félmeztelen bőrkötényes varchonita
rabszolgákkal, kiket rövidség okáért csak kutyáknak
nevezgetett.</p>
<p>– Te ősz kutya, monda egy kiszemelt vénnek, lépj elő, hadd
beszéljek veled!</p>
<p>– Ez itt vezérünk, első emberünk, Bertezena, szólt az agg, az
ifjura mutatva.</p>
<p>– Mit? ti nektek vezértek van, kutyák? mióta választanak a
farkasok maguknak fejedelmet? Mióta lehet valaki rabszolgák között
legelső, a kik mindnyájan utolsók? Mióta mertek ti magatoknak
neveket adni, hogy egyiket a másiktól megkülönböztessétek, holott
mindnyájan egyenlők vagytok? – No tehát lépj elő, te első kutya!
Hol a negyvenezer kard?</p>
<p>Bertezena kinyujtá izmos karjait, melyek vastagok voltak, mint
egy cserfa-ág, fölemelé nagy, büszke homlokát, hogy szinte oly
magas volt gyalog, mint a tatár vezér lóháton, s elkezdé magyarázni
a dolgot.</p>
<p>– Dicső vezér, a kardok készen vannak, a kétszázezer font vasat
mind kardnak kovácsoltuk; de hogy mesterségünket megjavítsuk, négy
kardból készíténk egyet, húsz fontosat tízezeret, ekként tízezer
karddal annyi munkát lehet tenni, a mennyit máskor
negyvenezerrel.</p>
<p>A tatár oda volt bámulatában.</p>
<p>– Te nagy kutya! Tréfálni akarsz velem ugy-e, hogy így beszélsz?
mutasd azt a kardot.</p>
<p>Bertezena oda nyujtá a nehéz pallost a tatárnak, ki a mint egyet
vágott vele a levegőben, kiejtette azt a kezéből, s dühösen támadt
az ifjura.</p>
<p>– Te veszett állat, hát azt hiszed, hogy lehet harczolni ez
idomtalan vassal? <span class="pagenum"><a name="Page_5" id=
"Page_5">-5-</a></span></p>
<p>– Azt majd mindjárt be is bizonyítom előtted, monda Bertezena,
fölemelve a nehéz kardot, s könnyeden, mint egy pálczát megforgatá
azt a feje fölött, s azzal úgy hasította vele ketté a tatárt, hogy
fele jobbra, fele balra hullott.</p>
<p>Erre általános csataordítástól zendült meg az erdő; a varchonita
ifjak fölkapták a fegyvereket, nem volt az nehéz az ő kezeiknek, de
nehéz volt a tatárok fejének; igazán négy kardot ért mindenik, mert
azon az egy napon tízezer varchonita harczos negyvenezer geougot
vert agyon az erdők közt.</p>
<p>E naptól fogva nem készített a varchonita nép lánczot magának és
kardot az idegennek.</p>
<p>Bertezena lett fejedelmük, s a geoug nagykhán azon vevé magát
észre, hogy megszünt az Imausnak ura lenni.</p>
<p>Békét is hagyott a varchonitáknak, várva jobb időkre, mindaddig,
míg Bertezena a khán egyik leányát megszeretve, azt nőül nem
kérte.</p>
<p>E vakmerőség haragra gerjeszté a nagykhánt; egy fegyverkovácsból
lett fejedelem, kinek király korában sincs mit enni, az ő leányára
meri vetni szemeit! Ezt nem lehete boszúlatlan hagyni. Rögtön
fölülteté hadait s kétszázezer lovassal megindult Bertezena
nősülési kedvét elvenni.</p>
<p>A varchoniták engedék őt hegyeik közé jönni, s mikor ott saját
sokaságától nem bírt mozogni, bezárták völgyszorosaikba, s egy tíz
napig tartó harczban kiírták hadát az utolsó emberig.</p>
<p>A tatárfaj e csapástól fel nem bírt üdülni egész Dsingiszkánig.
Leszorult saját határai közé, tért engedve a varchonita nép
kifejlődésének, s bár örökké harczot viselt vele, soha sem bírta
azt többé legyőzni.</p>
<p>E szittyafaj azután évről-évre szaporodott, kibocsátott rajai
majd hun, majd török, majd avar név alatt megismerteték magukat
Persiával, Chinával és Európával; a chinai olcsó hadsorok omlottak
fegyvereik alatt türelmesen, mint a lekaszált fű, s a chinai
bölcsek nem győzik <span class="pagenum"><a name="Page_6" id=
"Page_6">-6-</a></span> magasztalni császáraik jóvoltát, kik vassal
nem bírván többé, arany lándzsákkal űzték vissza elleneiket. Érts
alatta adófizetést.</p>
<p>A varchonita nép megnagyobbodva, lassankint két részre kezde
bomlani; az, mely Chinához közelebb volt, nevezte magát töröknek, a
melyik Perzsiához esett, ogurnak.</p>
<p>Helyzet, életmód és vallás lassankint különbözőkké tették őket;
az ogurok a pars vallást vevék fel, az elemek, nap és csillagok
imádatát; amazok maradtak durvább jelképeiknél, miket szinte nem
igen nagy buzgalommal tiszteltek; az ogurok finomultak, nemesültek
külső viseleteikben, házakat építettek, s azokat csínnal ékíték
fel, hosszú hajaikat szalagok közé fonták, s szűk, testhez idomult
öltönyt viseltek; amazok sátrak alatt laktak, statusbölcsészetük
alapja levén, hogy oly nép nem harczolhat, melynek városai vannak;
a melegebb éghajlat kényszeríté őket fejüket borotválni, s bő
öltönyt viselni, végre a különféle szomszédokkal érintkezés még
nyelvüket is úgy elkülöníté egymástól, hogy utóbb alig maradt egyéb
nyoma közös eredetüknek a közös emlékeknél, mik firól fira
maradtak: egyiknek hadi zászlója egy gyermeket szoptató farkas
volt, másiké egy bőrkötény, melyet egykor Bertezena viselt, s
melyet később diadalok emlékei, gyöngyök és drágakövek ékesítének,
s hogy az ország fejedelmei megemlékezzenek eredetükről, mindkét
népnél volt egy nagy ünnepnapja az évnek, melyen a fejedelmek és
vezérek bőrkötényt kötve, az egész nép előtt egy megtüzesített
vasdarabból kardot kovácsoltak.</p>
<p>Az ogurokat különbözőkké tették elvált rokonaiktól a szelidebb
hajlamok, költőibb vallás, nemesebb éghajlat, szabadabb szellem,
békésebb foglalkozások, lovagiasabb harczok és leginkább
irásismeretük, melynek sajátságos rúnáit maig is mindenütt
feltalálni, a merre valaha jártak, az Irtis és Jenisei mellett,
durva obeliskokra vésve, a sírokba elásott kardokon, aranynyal
kiverve, s nehéz pénzeiken. <span class="pagenum"><a name="Page_7"
id="Page_7">-7-</a></span></p>
<p>Ezek voltak amaz avarok, kiknek követei a hatodik század második
felében megjelentek Justinián trónja előtt, kardjaikat felajánlva
neki, ha számukra Európában hazát jelölend ki, s kiknek szövetségét
a hetvenötéves császár jó szóval és jó aranynyal vásárlá meg,
megtelepítve őket Pannonia rónáin, védfalul a longobard foglalók
rohanó árja ellen.</p>
<hr class="tb" />
<p>Miért hagyták ők el őshazájokat, az Imaust, az arany hegyeket, a
vastermő bérczek országát? miért hagyták el a hont, melynek
vaslánczait Bertezena vasnál keményebb kezei összetörték? Miért
vándoroltak idegen földre hazát keresni maguknak? Mit vétettek
nekik az ősi biztos bérczek, hogy megváltak tőlük ismeretlen
földeket bevándorolni?…</p>
<h3>II.</h3>
<p>Alkonyodva tekinte vissza a nap Irgana-Kon bérczei mögül, a kék
Túla partjain égtek az oltár-tüzek, a táltosok esti hymnusaikat
éneklék.</p>
<p>Az avar chagán, az ősz Oldamúr haldokolva feküdt sátorában.
Országnagyjai, a gyulák, rhabonbánok és vezérek könyezve álltak
ágya mellett, a vénség ezüstre, az alkony sugárai aranyra festék
hajfürteit, arczán csak a leáldozó nap fénye volt még az élet, a
lélek útra készen állt már.</p>
<p>– Lelkem könnyebbül és testem súlyosabb lesz, monda halk szóval
az agg. Adjátok kardomat, hadd támaszkodom reá; sokszor emeltem azt
a csatákon, most emeljen engem az utolsó csatámban.</p>
<p>S azzal elmélázott újra, s mintha lelke elmaradt volna az utolsó
gondolaton, perczek mulva ismét e gondolatnál sohajta fel.</p>
<p>– Csata, csata! Milyen szép lett volna meghalnom ott! Ott! a
kardok csattogása között, a harczi kürt rivallása mellett, a
paripák dobogásainál. Hijába; megtagadta az <span class=
"pagenum"><a name="Page_8" id="Page_8">-8-</a></span> élő Isten.
Koszorútlan fővel fogok ülni, őseim között legutolsó.</p>
<p>A rhabonbán csillapítva hajlott a haldokló ágya felé.</p>
<p>– Ne zúgolódjál Oldamúr. Még nem zöldült ki a tubafa ajtód
előtt, mely a halottas házakat jelöli. S ha másnak dicső volt
meghalni honáért, neked dicsőbb volt érte élned. Nem is leendesz
őseid sorában utolsó. Fiad, dicső fajodnak nem rosszabb utóda,
folytatni fogja nemzetünk történetét; adja az ég, hogy soha vége ne
legyen annak.</p>
<p>– Igaz. Fiam, Dalma fiam, sóhajta Oldamúr, s e gondolatnál még
halványabb lett mint azelőtt.</p>
<p>E pillanatban fölnyiták a sátor szőnyegeit s beléptek a jósló
táltosok. Hivataluk valami közép volt pap és orvos között, ők
voltak a nép jósai csaták előtt, énekesei csaták alatt és
historia-irói csaták után.</p>
<p>A vén Fellengúr a haldokló elé lépett, oly vén volt már ő is,
mint maga a chagán, sok jó és rossz napot láttak együtt feljőni és
lemenni.</p>
<p>– Mi hírt hozál a jóslatokból? kérdé a chagán.</p>
<p>– Légy készen halálodra Oldamúr, szólt fejét meghajtva a táltos.
Rövid időd van még csak élni. Ezt izeni Isten neked.</p>
<p>– Meghajtom fejemet, szól Oldamúr átszellemült arczczal. Mint
fogadá az ég áldozatod füstjét?</p>
<p>– Magasan szálla az fel, mint egy reszketeg szobor, s a
fellegekkel egyesült, minek képleteiben mindenütt rád váró hősök
alakját láttam.</p>
<p>– Megkérdezéd-e a jósló szüzet a túlvilág felől?</p>
<p>– Épen most beszélte el álmát. Hét nap, hét éjjel feküdt aludva,
eltemetve a sírban. Heted napon fölébrede, s a mit ezalatt a
túlvilágon járt lelke látott, megdicsőült arczczal beszélte el.</p>
<p>(Ez egy sajátságos jóslat neme volt a szittya fajoknál, ideges
fiatal szüzek, képzelethevítő szerek és szigorú bőjt által bizonyos
nemébe a lethargiának merültek, hüvelykujjaikat összeszorított
kezükbe fogták, s hanyatt fekve <span class="pagenum"><a name=
"Page_9" id="Page_9">-9-</a></span> visszatarták lélekzetüket
erővel, s ily helyzetben elhagyák magukat temetni, s néha hetek
mulva ásatva fel, arczukra és keblükre kent balzsamok által
fölélesztettek halálmerevségükből s beszéltek a sírban álmodott
dolgokról. E jóslat nemét hítták «az elrejtőzésnek».)</p>
<p>– Mi hírt hozott a szebb hazákból? kérdé Oldamúr.</p>
<p>– Ott járt, hova őseid felszálltanak, Istenhez közel, az örökké
virágzó mezőkön, hol a csatákon elhullt hőseink hófehér méneken
nyargalva űzik a futócsillagot s uralkodnak mindazon ellenségeiken,
kiket a csatákban megöltek. Ott űltek őseid a szivárványok felett,
arany királyi székeken, homlokaik körül csillagokból font koszorú.
És íme, nyugot felől egy napsugáros felhő közeledék, melynek
aranyos ködéből egy hófehér alak támadt elő, legtöbb csillaggal ősz
feje körül; ki előtt mind fölkeltek a királyi székeikben ülő alakok
s kezeiket fölemelve üdvözlék. E csillagok a nagy és nemes tettek,
oh király, és ez új alak te vagy.</p>
<p>Oldamúr megdicsőült arczczal rebegé: «oh öröm, oh gyönyör!»</p>
<p>A rhabonbán és Fellengúr érzékenyen fogák meg a chagán
kezeit.</p>
<p>– Mit mondjak ősz apádnak oda fenn? szólt Oldamúr az
elsőhez.</p>
<p>– Mondd meg neki, hogy halálát száz ellen vérével boszultam meg,
kiket hozzá felküldék raboknak.</p>
<p>– És fiaidnak mit mondjak, Fellengúr, kik előtted sírba
szálltak?</p>
<p>– Azt, hogy boldog azon apa, kinek fiai a hazáért estek el, s
nem hull annak könyje gyermekei sírján.</p>
<p>A chagán megszorítá barátai kezét.</p>
<p>– Most menjetek, küldjétek hozzám fiamat, Dalmát, s hagyjatok
vele magamra, míg ismét hívni foglak, – e földön utoljára…</p>
<p>A vezérek, országnagyok és vének mind kitakarodtak a sátorból, s
utánuk belépett Dalma. <span class="pagenum"><a name="Page_10" id=
"Page_10">-10-</a></span></p>
<p>Szép, karcsú, daliás alak, a fiatalság rózsaszínével arczán,
minő tizennyolcz éves gyermekeké szokott lenni. Nagy, bátor
szemeiben királyi tűz heve lángolt, szabályos, nemes vonásain
fájdalmas ihlettség honolt, bár a megilletődés gyöngébb vonalmait
eltiltá arról a szigorúbb tekintet.</p>
<p>Termetét, mely nyulánk és karcsú volt, mint egy leopardé, kettős
selyemdolmány fedé, az alsó hosszú, térdig begombolt, sárga
aranyvirágokkal, a felső rövidujju, hasított, biborpiros
aranyzsinórzattal; sűrű jaspisfekete hajfürtei három tömött
tekercsbe voltak fonva, fehér gyöngyfüzérek közé, s végeiknél fogva
felaggatva, s még úgy is vállain alul értek. Kezei, lábai oly
kicsinyek, oly finomak, izmai oly gömbölyűek, idomzatosak, piros
telt ajkai felett valami alig észrevehető hamv.</p>
<p>Oldamúr oda inté őt magához.</p>
<p>– Jer közelebb, jer közelebb, fiam.</p>
<p>– Meddig fogsz még fiadnak nevezni engem? szólt Dalma, én
leányod vagyok.</p>
<p>A chagán szomorúan felsóhajtott.</p>
<p>– Terhedre van, hogy férfinak neveltelek?</p>
<p>– Nincs terhemre, apám. Karom megszokta forgatni a kardot és
kelevézt, s ha kell küzdeni hozzám illő lovaggal a harczjátékon,
vagy az oroszlánnal a vadászaton, vagy ellenséggel a csatamezőn,
szivem sem gyöngébb, mint karom; de nem szokás ez: nem látom sehol,
hogy nő férfi alakját viselné. Én nem irigylem a többi hajadonoktól
sem mulatságaikat, sem öltözetüket, sem guzsalyaikat, de szeretném
tudni mégis: miért vagyok én tőlük különböző?</p>
<p>– E rejtély okának titokban kellett maradnia halálom órájáig. Im
vedd át tőlem e titkot és őrizd tovább, mert halálom órája jelen
van.</p>
<p>Dalma összerezzenve rogyott e szavakra atyja nyugágyára. A szót
elfojtá ajkain a fájdalom.</p>
<p>– Dalma, ne sírj; szólt intve a chagán. A halál napja örömnap, s
férfit siratni dísztelen. A titok, melyet rád <span class=
"pagenum"><a name="Page_11" id="Page_11">-11-</a></span> bízok, két
nemzet életének a titka. Az avar és török nép, a mióta Bertezena
meghalt, kétfelé szakadva, átkos meghasonlásban, örök harczokkal
rongálta egymást. Ma győzött egyik, holnap a másik, s a hasztalan
győzelmek növelték bár fejedelmeik hirét, de fogyaszták népeit.
Egyszer úgy kifáradt mindkét nép a harczban, hogy nem volt a ki
eltemesse halottait, s a diadal-útról hazatérő fejedelmek egyike
sem talált saját országában egy ép házat, melyben éjszakára
megszálljon. Itt lelkébe szállt mind a kettő, megszánva önfaját, s
kemény szerződést kötött, mely megtiltá a további harczolást, s
felszabadíta minden szomszédot, hogy a melyik e kötés ellenére
hadat gyüjt, arra közerővel rárontsanak. A kötés vége az, hogy ha e
két nemzet közül egyik fejedelmi családjának férfi ága előbb kihal,
annak országa szálljon a másik uralma alá, s így a varchoniták
ismét egy Bertezena-ivadék alatt egyesüljenek. E kötés óta harmadik
ivadék ül a fejedelmi széken, a törökén Disabul, az avarén magam.
Mindketten utolsó férfiai vagyunk családunknak. Sokáig nem
született gyermekünk, sem neki, sem nekem s az volt a kérdés,
melyikünk éli túl a másikat? Ha én élem túl őt, népem szabad marad,
ha ő él túl engem, népem rabszolga lesz. Ah azok, kik e szerződést
kötötték, nem gondoltak arra, hogy a rokonokból támadt ellenségek
rosszabb ellenségek az idegennél, s hogy három emberélet alatt oly
messze távoztunk egymástól, hogy örömestebb látnók a tatárt, a
persát urunknak, mint a törököt, vad erkölcseivel, ördögimádó
vallásával, s zsarnoki szokásaival. Ime azonban a férfikor delén
túl valánk már, midőn egyszerre mindkettőnknek gyermekünk
született; – mindkettőnknek leány. Disabul e fölötti dühében minden
leányt, ki azon évben született, a vízbe hányatott: én nyugodt
lélekkel fogadtam, a mit Isten adott, s ime a midőn még senki sem
tudott létedről, egyedül nőm, álomlátásban egy tündér szállott le
hozzá, ki e szavakat mondá neki: «a mit a vak sors eltévesztett, az
ember akarata helyrepótolhatja: gyermeked nem született
<span class="pagenum"><a name="Page_12" id=
"Page_12">-12-</a></span> férfinak, legyen férfivá lelke által.
Hireszteld el, hogy fiad lett, s neveld őt annak. Ha majdan erős
lesz a csatákon, eszes a tanácskozásban, ki fogja mondhatni, hogy ő
nem férfi! Az ég adand neki hírt, hatalmat, hős tetteket s
megengedi, hogy túlélje ellensége családját és nemzete
megszabadítójának neveztessék.»</p>
<p>Dalma kegyeletteljes ihlettel hallgatá atyja szavait, szemei
emberfölötti erő lángjaitól látszottak sugárzani.</p>
<p>– Az ég mondá és én esküszöm, hogy úgy lesz, monda fölmagasulva,
mint egy pálma vihar előtt.</p>
<p>– Ne esküdjél korán.</p>
<p>– Mindenki férfinak hisz. Kiálltam a próbákat csatákban és
tanácskozásban. Ütközet hevében szereztem babért homlokomra,
törvénytételben pálmaágat kezembe.</p>
<p>– A legnehezebb próba még hátra van. Karodnak erejét megpróbálta
a harcz, eszed hatalmát a tanácskozás, még szived van hátra: azt
meg fogja próbálni a szerelem.</p>
<p>– Nem tudom, mi az?</p>
<p>– Még nem. De eljön az hivatlanul. Egynek észt, másnak kart
adott a sors, szivet mindenkinek. Hiába mondja a virág: én nem
akarok virágzani; a tavasz eljön és a szív virágai kinyílnak.</p>
<p>– Én ki fogom tépni e virágokat, még bimbókorukban.</p>
<p>– Nem ismered fogadásod nagyságát, Dalma. Feláldozni vagyont,
nyugalmat, feláldozni magát az életet, mind csekélység ahhoz
képest, a mi a szerelem feláldozása. Egy eldobott virág az mind, a
túlvilági üdvhöz képest.</p>
<p>– Semmi áldozat sem nagy, ha a hon élte van mérlegbe vetve.</p>
<p>– Nemesen szóltál. Irasd fel e mondatot palotád minden ajtaja
fölé, hogy olvashasd, akármerre tekintesz, mert egykor szükséged
leend rá, hogy mindig szemeid előtt lássad. Még most e fogadás csak
egy elvetett mag, de majdan óriási pálmatörzszsé fog felnőni,
melynek viharokkal leend örök küzködése.</p>
<p>– Legyen bárminő nagy, a mit fogadék, megtartom <span class=
"pagenum"><a name="Page_13" id="Page_13">-13-</a></span> azt. Én a
mióta éltemet tudom, csak egy szabályt tanultam ismerni: «első a
haza!» – Semmi sem elég nagy, hogy e névvel mérkőzhessék, nincs
gondolat, mely mellette el ne veszszen: s ha megmentésére kell,
hogy meg ne tudja senki női létemet, esküszöm, hogy a mennyi tért
kardom hegyével magam körül keríthetek, annyira közel hozzám nem
jöend senki soha, s ha meghalok, átok alatt hagyom meg, hogy
alakomat, úgy a hogy meghült, porrá égessék. Hivasd a gyulákat, én
esküdni akarok.</p>
<p>– A ki jövendőkre fogad, az Istent hívja fel küzdeni. Én
óhajtom, hogy eskűdjél és mégis félek tőle. Biztatnálak, ha nem
akarnád, s ellenkezem veled, midőn kész vagy reá. Homlokomon
izzadság gyöngyözik: oh, az nem a halál veritéke, hanem azon
félelemé, hogy te gyönge leendesz ott, hol a harcz bizonyos és a
győzelem bizonytalan. Oly helyzetben hagylak itt, melyre gondolni
magam is szédülök; oly helyzetben, minőt nem teremte Isten, minőre
nem gondoltak az emberek soha. Isten gyengének alkotá a nőt, Isten
szeretni alkotá a szivet; a természet legszentebb törvénye az, mely
ellen fogadást tevél, s az alól nincs kivétel.</p>
<p>– Én fejedelem vagyok, az emberek közül kivétel. Miért volna a
fejedelem a legmagasabb az emberek között, ha nem azért, hogy
csupán nemzetét szeresse? Miért állana legfelül, ha nem azért, hogy
tudjon egyedül állani? Embereknek törvényt írt a természet: nekünk
törvény a hon java. Én e törvényen kivül mást nem ismerek. Hivasd a
gyulákat, én esküdni akarok.</p>
<p>– Erős lelked megdöbbent. Jobb szeretném, ha szomorúan, ha
csüggedt lemondással tennéd e fogadást. Az erős lelkeknek
ellenségük a sors: a villám mindig a legmagasabb bérczeket
sujtja.</p>
<p>– Kivéve azokat, melyek még a felhőkön is túl emelik fejöket.
Engedd, hogy hivhassam vezéreidet.</p>
<p>– Isten segítsen. Óhajtom e harczodat, pedig tudom, hogy a
sorssal nincs fegyver küzdeni. <span class="pagenum"><a name=
"Page_14" id="Page_14">-14-</a></span></p>
<p>– Van: – az erős akarat. Isten megirta útját a csillagoknak;
embernek megengedé, hogy irja azt maga. Viharnak, tengernek,
angyalnak és ördögnek van ura; az ember ura önmagának. Érezve a
terhet, melyet vállaimra tettél, kétszerte erősebbnek érzem
magamat.</p>
<p>E szavaknál kipirult a férfilelkű gyermek arcza, szemei
villámokat szórtak, szilárd léptekkel járult a sátor szőnyegéhez s
a künn várakozó vezéreket és gyulákat behívta.</p>
<p>Azok körülállták a haldokló chagán ágyát, a vénebbek legközelebb
hozzá, az ifjabbak leghátul maradva.</p>
<p>Oldamúr megfogta Dalma kezét. Nem reszketett az.</p>
<p>– Vezérek, gyulák, rhabonbánok, szólt az agg meglassult, de meg
nem törött hangon, az idő végihez közelg: ez élet be lesz fejezve,
hogy újra kezdődjék a másik. – A haldokló ne gondolkozzék
sírhalmáról, hanem azokról, a kik élve maradnak itt. – Éltem nagy
része országomé volt, utolsó órám egészen övé. A hon ege sohase
maradjon naptalan. Midőn leszállok én, fiam helyembe kél. Midőn én
a ravatalra fekszem, ő a trónra lép; – leáldozó hold hadd lássa
meg, mint kél utána a hajnalodó nap. Kiáltsátok, hogy «éljen a
chagán!» midőn tudom, hogy ez nem nekem szól többé.</p>
<p>A vezérek egyhangúan kiálták: «éljen a chagán!» s Dalmát
térdeikre fektetett paizsra emelték, annak jeléül, hogy
fejedelmükké fogadták. – Az éltető hang oly szomorúan hangzott egy
haldokló sátorában.</p>
<p>– Harmincz év előtt hallám e kiáltást, szólt Oldamúr Dalmához
fordítva arczát. Akkor nekem szólt az, most te neked. A te lépcsőid
a trónhoz vezetnek fel, az én lépcsőim a sírbarlangba le.</p>
<p>Ekkor a rhabonbánok közől egyik lépett Dalma elé.</p>
<p>– Ifju chagán, trónra lépted előtt, ősi szokásaink szerint mondd
jelszavad, melyet palotád homlokára irassunk fel arany betükkel.
Apád jelszava ez volt: «Többet észszel, mint erővel». Egy óra mulva
a tiéd álland helyén; mi legyen az? <span class="pagenum"><a name=
"Page_15" id="Page_15">-15-</a></span></p>
<p>Dalma komoly, ihletéstől áthatott arczczal viszonzá:</p>
<p>– «A hazáért semmi áldozat sem nagy.»</p>
<p>A rhabonbán vevé kését s egy négyszögű pálczára felrótta a
mondatot, az ogur irás saját egyszerű betüivel, mik egymáson
keresztül-kasul vágott egyenes vonásokból álltak.</p>
<p>– E jelszó esküvés, melyhez uralkodásod napjai vannak mérve.</p>
<p>– Hivjátok Istent! Esküszöm szavamra.</p>
<p>Ekkor két gyula állt elő, két kivont kardot fejeik fölött
keresztbe tartottak, s azokat hétszer összecsapva, csendesen
kiálták:</p>
<p>– Isten. Ormuzd. Jóél. Kinek jelképe kard, tűz és napvilág, légy
jelen és halld meg a nevedre tett esküt.</p>
<p>Dalma a két kard alá állt, fölemelt jobbjával érinté azokat, s
reszketéstelen hangon, elfogulatlan kebellel esküdött.</p>
<p>– Esküszöm reád, Isten, Ormuzd, Jóél. Hogy népemért mindent
föláldozok, a mi enyém: éltet és halált, gyülöletet és szerelmet. –
Utáljam bármiként az életet, s óhajtsam a halált: ha népem kivánja,
hogy éljek, élni fogok. Irtózzam a haláltól, s szeressek élni: ha
népem javáért kell, hogy meghaljak, meghalok. Gyülöljek bár, mint
tűz gyülöli a vizet, ha népem java kivánja, hogy megbocsássak:
megbocsátok; és szeressek bár, mint ég szereti a földet, ha népem
java kivánja, hogy feledjek, feledni fogok… Halld eskümet és légy
tanum örökké. Isten, Ormuzd, Jóél.</p>
<p>– Én is hallottam azt, szólt Oldamúr, s a túlvilágon emlékezni
fogok reá.</p>
<p>– Vigyázz reám onnan felül, – segíts, ha ingadozom; sujts le, ha
elbukom.</p>
<p>A rhabonbánok kimentek s kürtszózat között adák hirűl a népnek
az uj fejedelemválasztást. A csapatok üdvkiáltása felhallatszott a
völgyek aljából.</p>
<p>– Most járuljatok a vérszövetséghez vezérek, szóltak a gyulák, s
a középre kitették az ősi ereklyét, a szerecsendió-kelyhet, melybe
fejedelemválasztáskor egyesülni szokott <span class=
"pagenum"><a name="Page_16" id="Page_16">-16-</a></span> a hét
vezér vére, annak jelképeül, hogy ők is így egyesülendenek egy
vérré, egy akarattá a nemzetért.</p>
<p>A vezérek egyenkint odaléptek, késeik hegyével megszúrva
karjaikat, a kehelybe csorgaták a kifolyó vért, ünnepélyes hangon
mondva a hulló vércseppek felett: «a mint e vér kicsordult, akként
omoljon vére annak, ki honához és fejedelméhez hűtlen lesz».</p>
<p>Már hat vezér vére omolt a serlegbe, ekkor a hetedik lépett elő,
egy délczeg levente, sötét szemölde, szakálla úgy illett halovány
arczához, melyet csak a csatában lehetett látni pirosnak.</p>
<p>Most is épen a persa határokról jött vissza, hol négy év óta
járt a seregekkel, és sietve jött jelen lehetni az új chagán
beiktatásán.</p>
<p>Odalépett a serleghez ő is, s a mint fehér karját megszúrta, s a
bibor vér felszökellt belőle s ő szilárd érczhangon ismétlé a
véresküt, Dalma egyszerre felrezzent e csengő férfias hang
hallatára, s a mint meglátta a vezért, vére arczába szökellt
egyszerre, reszkető ajkakkal, tétovázva szólítá meg: «Ki vagy te?
hetedik vezér.»</p>
<p>Az ifju fölveté sötét, búskomoly világú szemeit Dalmára.</p>
<p>– Nem emlékezel reám? Én Elemér vagyok. Arczom változott-e, vagy
szived? hogy elfeledéd, ki gyermekkorodtól fogva leghűbb barátod
volt.</p>
<p>Dalma nyugtalan kebellel tudta rebegni: «emlékezem,
emlékezem».</p>
<p>Elemér gyöngéden közelíte hozzá.</p>
<p>– Nem jut-e eszedbe, midőn gyermek valál, kicsiny kis szőkefürtű
angyal, én már nagyobb, vad, ábrándos fiu: együtt eljártunk jó
anyád sírjához, én letéptem a virágot a szirt fokáról, te
koszorúnak fűzted azt a sírhalomra, s ott sírtunk mind a ketten és
az oly jól esett… Emlékezel-e még?</p>
<p>Dalma suttogva felelt: «emlékezem, emlékezem» s lassan haldokló
apja ágyához huzódék, mintha védelmet keresne <span class=
"pagenum"><a name="Page_17" id="Page_17">-17-</a></span> nála
valami kisértő rém ellen, s kezével tiltva inte Elemérnek.</p>
<p>Oldamúr biztatva szóla hozzá.</p>
<p>– Beszélj a multakról Elemér. Utolsó időm pillanatjai így múlnak
el legkedvesebben tőlem, ha boldog emlékeiteket hallom. Ne sírjon,
a ki engem meghalni lát. Beszéld emlékeidet, hadd haljak meg
bennetek élve.</p>
<p>Elemér rajongó tekintettel fordult Dalma felé.</p>
<p>– Midőn legelőször vadászatra bocsátának bennünket, egymás
mellett lovaglánk a futó dámvadat űzve. Egyszerre egy forrás
mellett oroszlánnyomokra bukkantunk. Mint hagytunk fel egyszerre a
dámvad üzésével, hogy oroszlánra vadászhassunk, mely szembe áll és
élet-halálra küzd méltó tusát: király, király ellen! Félreloptuk
magunkat a kisérőktől s felkerestük a fejedelmi állat berkét. Ez
nem futott el, miként a dámvad: az első hívásra kijött
barlangjából, megrázta aranyos sörényét s dörgő ordítással felelt
meg szavunknak. Te hevesen vágtattál felé, én meg akartalak előzni,
az oroszlán a fejét földre fektetve, farkával kétfelől a földet
korbácsolá s azon pillanatban, midőn te kopjádat hajítád reá,
felszökött s lábadat megragadva, a földre ránta; te lábadat nem
birtad hirtelen lovad alól kiszabadítani, én hirtelen leszöktem
paripámról, s megragadva két kezemmel az oroszlán száját,
hátrarántottam azt, s míg te késedet szivébe döféd, én fejét torkig
hasítottam. Emlékezel e még?</p>
<p>Dalma sápadtan rebegé: emlékezem.</p>
<p>Oldamúr gyönyörteljes arczczal inte Elemérnek, hogy szóljon
tovább.</p>
<p>– Mikor legelső csatánkba vittek mindkettőnket: ott álltunk
egymás mellett, alig várhatva a csatakürt rivallását; keblünkben
zajlott a vér, szemeinkben eddig nem ismert öröm tüze égett. Végre
hangzott a riadó. A te arczod kigyulladt egyszerre, mint az
éjszakai égés, nem néztél hátra, hanem csak előre. Keresztül törtél
az ellenség legelső során, keresztül a másodikon, s egy pillanat
mulva <span class="pagenum"><a name="Page_18" id=
"Page_18">-18-</a></span> ellenségtől voltál körülfogva. Ifjui
heved elragadt, hogy észre ne vedd, miként az utánad jövők nem
birnak nyomodba érni. Az ellenség vad orditással özönle körül, a
kardok villogtak fejed körül, a nyílak pattogtak pánczélodon, s a
harcz közepett ősz apád kiáltása hallatszott, ki kétségbeesetten
tört feléd utat harczfejszéjével. – Ki küzdött akkor oldalad
mellett? ki volt az, ki paizsával betakart, ki felfogta rólad a
halálcsapásokat, ki biztatott, hogy ne csüggedj, s a hova gyönge
volt a te csapásod, oda egy erősebbet sújtott, míg atyád mentésedre
megérkezék? Emlékezel-e még?</p>
<p>– Te voltál az, óh jól emlékezem.</p>
<p>– S midőn hosszú táborútakon elesteledve sátorod árnyában
pihentél, fejed ölembe hajtva s karod körülem fűzve; egyik csillag
a másik után letűnt, egyik őrtűz a másik után kialudt, csak én
virraszték álmaidnál ébren, hűségesen, emlékezel-e még?</p>
<p>Dalma atyja keblére rejté arczát, fuldokolva: «Emlékezem, óh
hallgass, óh hallgass!»</p>
<p>– Dalma! Te reszketsz, monda Oldamúr, gyermeke kezét
megfogva.</p>
<p>Dalma fájdalmasan rebegé:</p>
<p>– Óh atyám, érzem fogadásom terhét!</p>
<p>– Ily korán! sóhajta Oldamúr. Te küzdelemre híttad fel a sorsot,
im az első szavadra megjelent. Nem gondolád, hogy az ifju, ki négy
év előtt mint jó barát, mint ikertestvér vált el tőled, négy év
multával sok lesz játszótársnak. Vigyázz ez érzelemre! Ma hálának
nevezed azt, holnap szerelem lesz, befogadod, mint barátságot, mint
testvér érzelmet szivedbe, s szenvedélylyé nő fel.</p>
<p>– Már azzá nőtt, rebegé Dalma elfogult kebellel.</p>
<p>– Úgy jaj neked, vagy jaj a hazának.</p>
<p>– Jaj nekem egyedül. Esküm megtartandom, sóhajta a gyermek, s
könyeit elfojtva fölemelkedék apja nyugágyáról, s szilárd
tekintettel fordult Elemérhez.</p>
<p>– Vezér! azok után, miket atyám felőled mondott, <span class=
"pagenum"><a name="Page_19" id="Page_19">-19-</a></span>
legmagasabb becsülésemre vagy érdemes. Ismerve lelked és karod
erejét, olylyá tekintlek, mintha saját jobb felem volnál. Ezért
megosztom veled fejedelmi hatalmamat, légy úgy tisztelve, miként én
magam. Itéleted annyit érjen, mennyit enyim, hogy a hol én nem
vagyok, te ott lehess. Ha én keleten, te nyugaton, így országunk
mindenütt boldog leend.</p>
<p>Oldamúr megszorítá Dalma kezét.</p>
<p>– Értelek, jól értelek.</p>
<p>Elemér elcsüggedt fővel fogadta Dalma kitüntetését. Arczáról
ismét eltünt minden pír s helyet foglalt rajta a búskomoly
halványság.</p>
<p>– Oh chagán, rosszul jutalmazod hűségemet, midőn magadhoz
hasonlóvá tész, s azt kivánod tőlem, hogy ott legyek mindig, a hol
te nem vagy, mint az éj és nap, a kik szüntelen egymást kerülik. Én
nem tudok nevet adni az érzelemnek, a mely tehozzád vonz. Örömest
lennék árnyad, hogy soha el ne hagyhass, örömest lennék testőreid
között a legutolsó, ki ajtód küszöbénél virraszt. Én nem ismerék
soha sem anyát, sem testvért, sem szerető leányt; minden érzelmem
csak körüled forog. Te tőled távol, fáj bennem a lélek, s midőn
látlak, öröm fog el, minőt másutt nem érezek.</p>
<p>Dalma parancsolt szivének, s hideg arczczal, hideg szóval
felelt:</p>
<p>– Hagyd a gyermekkori rajongásokat, vezér. Hűségeddel nem
személyemnek, hanem koronámnak tartozol ezentúl. Még ma eltávozol.
Első utad leend Disabul királyhoz, kinek mint ennen képmásom tudtul
adandod, hogy e napon az avar trónt elfoglalám. Figyelmeztetni
fogod a régóta fenálló titkos szövetségre, mely Bertezena utódai
között él: elmondod, hogy nyilt szív és testvéri kar tárul a hű
szövetséges elé, kemény szív, aczél kar vár az ellenségre.</p>
<p>– Bízd reám, hogy lefessem előtte képedet, szeretni és félni fog
téged egy pillanatban. <span class="pagenum"><a name="Page_20" id=
"Page_20">-20-</a></span></p>
<p>– Most menj, az idő becses. Készülj utadra. Napnyugat előtt
megindulj.</p>
<p>Elemér még mindig ott állt a sátor közepén, rajongó tekintete
folyvást Dalma arczán függött, mintha valamit kérne tőle.</p>
<p>– Mire vársz még?</p>
<p>– Egy baráti kézszorítást Dalma. Négyévi távollét után e kegy
nem illet-e meg engem?</p>
<p>Dalma habozva, remegve nyujtá neki kezét, halkan rebegve: «Isten
veled». Szive úgy dobogott, ajkai úgy remegtek.</p>
<p>Elemér szivéhez és ajkaihoz szorítá a nyujtott kezet, melyen
keresztül lelke lángja átömölni látszott Dalma arczába.</p>
<p>– Míg nem hivatlak, addig vissza ne jőjj, szólt ez, erőt vevén
szivén. Isten veled!</p>
<p>Elemér meghajtá térdét Oldamur előtt, annak hideg kezét
homlokához vive.</p>
<p>– Haldokló fejedelem, leáldozó nap, rokonimat, kiket nem
ismerek, ott fenn üdvözöld.</p>
<p>– Ifjú vezér, támadó csillag, országomat, melyet elhagyok,
megoltalmazd.</p>
<p>– Vezérek, Isten hozzátok. Szólt Elemér könyes szemekkel
szélylyel tekintve, s hirtelen elhagyá a sátort; az őrszemek mindig
távolabbról jövő kürthangja hirdeté, hogy egy vezér eltávozik.</p>
<p>Dalma ott térdelt atyja előtt. Arcza fehér volt, mint a
márvány.</p>
<p>– Elégült vagy-e velem? kérdé suttogva tőle.</p>
<p>– Nyugodtan halok meg, szólt az agg, s jobb kezét gyermeke
fejére tevé. Áldásom reád. Adjon az ég neked vaskemény szivet, sűrű
harczot, örök győzedelmet, csatatéri halált. Legyen néped
boldogsága oly nagy, hogy elfeledd miatta saját boldogtalanságod.
Tegyen az ég urává minden ellenségeidnek, tegyen urává tenmagadnak.
Légy elég erős koronád terhét viselni, mely egy főn sem
<span class="pagenum"><a name="Page_21" id=
"Page_21">-21-</a></span> volt oly nehéz, mint a tiéden lesz. Légy
áldva még a túlvilágon is, mert a miről itt lemondasz, azon üdvöt
még a mennyországban sem leled fel többé.</p>
<p>Dalma arczáról minden vér elfutott, valami tündéri átlátszóság
foglalta el a színtelen vonásokat, mikben emberfölötti erő és
fájdalom volt kifejezve, szép feje meghajlott az áldás terhe
alatt.</p>
<p>– Vezérek, szólt Oldamúr a körülállókhoz, kik tiszteletteljesen
vonultak a sátor oldalaihoz s most közelebb léptek, – egy pillanat
még, s én más eget, más napot fogok meglátni. Gondoljatok rá, hogy
egykor találkozni fogtok velem s én számon kérendem tőletek, a mit
rátok bíztam itt alant. Amott túl mindent föltalálunk: a napsugáros
mezőt, a kedves rokonokat, az elválhatlan kardot, s a kedvencz
paripát, – csak a hazát nem sehol. Ez az élőknek marad. Az ég a
megdicsőült lelkeké, de a hamvaknak is van joguk azon földhöz,
melyben nyugszanak. El ne feledjétek, hogy apáitok sírhalmait rejti
e föld, kik ott pihennek a négyszögű kövek alatt, velök eltemetett
kardjaik mellett. Legyetek egyesültek; az avar fajnak csak egy
félelmetes ellensége van: saját maga… Ki ne húzzátok a kardot
hüvelyéből ok nélkül és vissza ne dugjátok dicsőség nélkül… Vénekre
bízzátok a hadizenést, ifjakra a békekötést… Ha győztök, tudjatok
félni, ha vesztetek, tudjatok remélni; a szerencse elbizottá, a
balsors elcsüggedtté ne tegyen benneteket… Ne legyetek zsarnokai a
kisebbeknek, hogy rabszolgái ne legyetek a nagyobbaknak…
Szeressetek mindent, mi szép, nagy és dicső, – és azt, – mi
legszebb, – legnagyobb, – és legdicsőbb: – a hazát – –
legjobban….</p>
<p>E szavakkal szemeit csendesen lehunyta az agg, s kezét mellére
bocsátá.</p>
<p>A táltos e pillanatban belépett a sátorba s reszketeg hangon
szólt hozzá:</p>
<p>– Oldamúr, az idő lejárt, készülj a hosszú útra! <span class=
"pagenum"><a name="Page_22" id="Page_22">-22-</a></span></p>
<p>Oldamúr nem felelt. Szemei csukva voltak. Lelke a napsugártól
aranyozott felhők között járt már, melyek megdicsőült hősök
alakjaival tele úsztak az alkonyodó nap felé.</p>
<p>Dalma érzé, hogy a kéz, melyet kezében tarta, elhidegült.</p>
<p>– Ő halva van… suttogá alig hallható szóval.</p>
<p>Észrevétlenül jött rá a halál. Csak arra várt, hogy utolsó
szavait kimondja. Úgy szenderült el, mint egy alvó gyermek anyja
keblén.</p>
<p>A férfiak zokogva törlék szemeiket.</p>
<p>Ekkor Dalma fölállt, nyugodt, hideg arczczal körültekinte rajtok
s erős hangon, mely ment volt minden emberérzelemtől, monda:</p>
<p>– Vezérek és országnagyok. Takarjátok el a könyeket. Férfinak
sírni s férfit siratni dísztelen. A halál napja örömnap s úgy halni
meg, miként ő itt előttünk, – boldogság. Távozzatok s küldjétek
síratni az asszonyokat.</p>
<p>A férfiak távoztukban bámulattól ellepve suttogák maguk közt:
«Ez valóban keményszivű férfi leend. Miként szerette atyját s a
gyáva könyet mégis visszafojtja.»</p>
<p>Dalma ott állt merően, összefont karokkal, míg mindenki
eltávozott, egy könycsepp nem jött szeméből. Midőn végre az utolsó
férfi lépte is elhangzott, midőn egyedül maradt, reszketve omolt
atyja holttestére, a fájdalom szívszaggató hangján kiáltva: «atyám,
atyám!» A köny záporként hullott szemeiből a holt ravatalára.</p>
<h3>III.</h3>
<p>Egy sík puszta közepett világítnak a nomád török nép
őrtüzei.</p>
<p>A nagy próféta még ekkor nem is született, s Mohamed buzgó hivei
azon időben egy sötét, ijesztő, borzadályos eszmét imádtak, – az
ördögöt.</p>
<p>Kitől minden nép borzad, s kit minden rossz kútfejének hisz, ők
annak szentelék keblök vallásos érzelmeit; <span class=
"pagenum"><a name="Page_23" id="Page_23">-23-</a></span> egy
elbujdosott istenségnek tartva őt, ki elűzetett ősi trónjáról, s
most szenved sötét fogságban, de egykor ki fog törni börtönéből, s
visszafoglalja az eget, s megbünteti mindazokat, kik őt egykor
szidalmazák, s fölemeli azokat, kik oltárain áldoztak.</p>
<p>E sötét hitnek még most is vannak követői Persia legészakibb
részein, kiket a mahomedanismus sem tudott kiirtani.</p>
<p>Az éjfél órájában, mikor a kaszás csillag feljött a láthatárra,
akkor kezdődött a dæmon áldozata.</p>
<p>Egy nagy fekete kő volt a puszta közepén felállítva, azon egy
idomtalan rézbálvány, szétterpedt lábakkal, öblös hassal, iszonyúan
feltátott szájjal, s négy szarvval homlokán.</p>
<p>Midőn az éjféli csillag feljött, egyszerre kioltottak minden
tüzet a sátorokban és mezőkön, a nép arczra vetette magát, a sötét
éjszakában háromszoros ordítással kiáltva: «Astaroth!»</p>
<p>A harmadik üvöltés után a fekete oltárhoz léptek a máguszok, s
meggyujtották alatta a tüzet. Az ércz izzóvá lett lassankint, az
éjben egyedül e rémséges vörös tünemény sugárza szét, a reszkető
emberarczokba világítva, s száján és szemein szikrákat okádva.</p>
<p>Kétféle áldozatot szoktak e bálványnak hozni. Az egyik volt a
«keserű áldozat», másik az «édes». Amazt adák neki, ha gyászünnep
volt, imezt örömünnep alatt; amaz hálaadó, imez engesztelő áldozat
volt.</p>
<p>Hét állatot áldozának a természetnek mind a hét rendéből. A
keserű áldozatnál csupa ártó állatokat, a férgek rendéből nadályt,
– a bogarakéból skorpiót, – csörgőkigyót a csúszókból, – egy
czápát, egy ölyvet, egy tigrist és egy férfit.</p>
<p>Az édes áldozatnál az élők szelídjei lőnek válogatva; férgek
közül a biborcsiga, bogarakból a pillangó, a kétéltüek közül a
salamander, egy aranyhal, egy galamb, egy paripa és egy szűzleány.
<span class="pagenum"><a name="Page_24" id=
"Page_24">-24-</a></span></p>
<p>Oldamúr halálának hirére örömünnepet tartott a török nép. Keserű
áldozat kellett. A halálnak szánt barmok, az embertől a nadályig
erős hálókba burkolva az oltár párkányára voltak már állítva, a
máguszok hosszú, háromágú villákkal álltak készen, azokat egyenkint
az égő bálvány nyilt torkába taszítandók, csupán Disabul, a király
megérkeztére vártak még, ki úgy látszék nagyobb ura volt a
bálványnak, mint a bálvány ő neki.</p>
<p>Három distonáló kürtszó nemsokára hirül adá a magára várató
kényúr közelgését, ki fáklyakíséret nélkül, gyalog jött az
áldozathoz, s csak akkor lőn észrevehető, midőn az izzó bálvány
közelébe érve, annak fényétől megvilágosíttaték.</p>
<p>Kemény, indulatteljes vonásait sűrű fekete szakálla tevé még
zordonabbakká, levont szemöldei alól, mint két leskelődő orgyilok,
villámlott elő két sötét szeme. Fegyver volt kötve oldalára jobbról
balról, annak bizonyságaul, hogy ő két kézzel szokott egyszerre
harczolni.</p>
<p>Kiséretében ott lehete látni Jagárt, a fehér hunok követét és
Padmalanhát, az indukét, kik örökké udvarában tartózkodtak, minden
évben megesketve Disabult, hogy a békét meg nem zavarja, sem velök
harczot nem kezd, sem az ogurokkali kötését meg nem szegi, s örök
igéretek és fenyegetések tilalma alatt tartogatva a harczvágyó
szörnyeteget.</p>
<p>Disabul inte a máguszoknak s azoknak kellemetlen bántó éneklése,
zsongása között egyenkint az égő bálvány torkába hányattak az élő
áldozatok, a bálvány irtózatos szája az elvesző állatok
halálhangjaihoz képest majd zúgást, majd sziszegést, majd ordítást,
majd emberkiáltást adott vissza.</p>
<p>Disabul elégült arczczal fordult emirjéhez, Kublájhoz, kinek
hegyes szakálla előre állt, mint egy rúd.</p>
<p>– Tehát Oldamúr meghalt, s a király, ki utána trónra ült, még
gyermek?</p>
<p>– Még fiatal és sokáig élhet, viszonza Kubláj. <span class=
"pagenum"><a name="Page_25" id="Page_25">-25-</a></span></p>
<p>– Astaróthra esküszöm: rövid élete lesz.</p>
<p>Jagár meghallá a felkiáltást s fejcsóválva monda:</p>
<p>– Te azt nem tudhatod nagy király.</p>
<p>– De megtehetem.</p>
<p>– Vétenél a szövetség ellen.</p>
<p>– Ki kötötte azt? Én nem. Ős apám tevé; s azért, mert ős apám
bivaly volt, én nem születhettem-e arszlánnak? Ha a kérődző állatok
szövetséget kötöttek maguk között, hogy ezután csak füvet egyenek,
én elütöttem közülök: én vérszopó vagyok.</p>
<p>– Azt megmutattad, nagy Disabul. Ebéd végén mindig abban
gyönyörködöl, hogy azon rabszolgáid fejeit rakatod tálaidra, a kik
felszolgáltak; most tizenhét esztendeje minden újon született
leány-gyermeket a vízbe fojtatál. Ez a te dolgod, Disabul. Saját
népeddel magad parancsolsz, s ez ellen senkinek sincsen
kifogása.</p>
<p>– De már meguntam ezt. Nekem munka kell. Ez a sok apró nép, a ki
köröskörül lakott, mind elpusztult már, vagy elszaladt a világ
végire. Minden ellenségemet megettem, csak szövetségeseim vannak
hátra, s most arra várjak ugy-e, hogy azok egyenek meg engem?</p>
<p>– Emlékezzél reá, hogy az igazság legelső úr a földön.</p>
<p>– Tehát az lesz igazság nemde, hogy egy sima állú ifjoncz, kinek
nincs egyéb érdeme fölöttem, mint hogy szakálltalan, kibőjtöljön
engem a világból s én nagy kegyesen nézzem, mint egy indu boncz,
mint hízik ő bele saját trónusomba, mikor kedvem van őt letaszítni
a magáéról?</p>
<p>– Megesküvél bálványod hitére máguszaid előtt.</p>
<p>– Mit nekem papjaim és bálványaim? Parancsoljanak a más világon,
e világ az enyim, itt azt kell akarniok, a mit én akarok.</p>
<p>– Ne feledd, hogy e szövetségre minden körüled lakó nép
fejedelmei éber szemekkel néznek.</p>
<p>– Vakulj meg velök együtt, hogy ne nézhessetek rá! Le fogjátok-e
ugatni a sasokat az égből? Fenyegették-e valaha az egerek a
párduczokat? <span class="pagenum"><a name="Page_26" id=
"Page_26">-26-</a></span></p>
<p>– Oh nagy Disabul, nem jó az ellenségről megvetőleg szólni.
Jusson eszedbe, hogy Omér khán két év előtt tevepásztor volt s most
fél Ázsia réme s másik felének prófétája.</p>
<p>– Réme a gyáváknak s prófétája a bolondoknak. De fogadom, hogy
én megnövelem prófétai hírét és martyrrá teszem, s ha nem
mutogattak még prófétát kitömve, majd mutogatok én egyet.</p>
<p>– Akkor aligha fogsz ráérni, hogy erődet Dalma ellen
fordítsd.</p>
<p>– Te azt hiszed tán, hogy egyenkint hivogatom ki párbajra a nagy
próféta dárdahordozóit? Én nem szoktam vesszővel hadakozni, a hova
én ütök, az beomlik, ha mindjárt kőszikla is. Egyszerre három
hadsereget küldék a lázadó rabszolga ellen, ki Tatárországot
hatalmába keríté, mindegyik százezer emberből áll. Egyik Chorazan
felől keríti el, a másik a tengeren kerül háta mögé, a harmadik
egyenesen a sivatagon vág ellene keresztül, Ha a föld el nem nyeli,
meg nem menekül tőlem. Azt pedig ne gondold, hogy ott megálljak, a
hol őt levertem, a míg világ van jobb és bal felől.</p>
<p>– Mit teendsz?</p>
<p>– Mit teszek? lekaszálom a földet, s ha kifogyok a földből,
berontok az égbe. Nem akarok urat ismerni kívülem. Ti szüntelen
vigyáztatok, hogy hadsereget ne gyűjtsek, melylyel álmos békéteket
megháboríthassam. Ez az Omér, ez az elűzött pásztor királyfiú, ki
egy homokpusztát kapott örökségbe, a ti vesztetekre növelte meg
hirét. Midőn határaitokat kezdte fenyegetni, akkor híttatok fel
engem, hogy gyűjtsek ellene hadat. Tudtátok, hogy arra én
legkészebb leszek, mert én nem őrzöm városaim árkát, vetett
füveimet, s szövőszékeimet, a mik nálam mind nincsenek.
Háromszázezer kardot adtatok kezembe. Azt hiszitek, hogy ebből
rátok nem jut egy sem?</p>
<p>– Szavaid fenyegetéskép hangzanak.</p>
<p>– Én is úgy hiszem. A tatár népet eltörlöm ma, az <span class=
"pagenum"><a name="Page_27" id="Page_27">-27-</a></span> ogurt
holnap, a hindut holnapután s még a fehér hunn és a chinai számára
is lesz még nap az esztendőben. Elég egy úr a földön, lám az égen
sincs több nap egynél. Ha meghaltam, akkor ám jőjjenek elő az apró
csillagok, s osztozzanak meg az égen, de a míg élek,
elbujjanak!</p>
<p>– Ez azt teszi, hogy készüljünk a harczra.</p>
<p>– Készüljetek a halálra.</p>
<p>– Ah nagy Disabul, te rosszul látsz sorsod végire. Mi okod van
bennünket bántanod?</p>
<p>– Az az okom van, hogy ti munkás nép vagytok, az enyim dologtól
elszokott, nekem munkás rabszolgák kellenek. Nektek szép nőitek
vannak, az enyimek szegletesfejűek, nekem szép rabnők kellenek.
Nekem kardom van, nektek van fejetek, s nekem ez a fej kell, ha
nincs egyéb!</p>
<p>– Egyébre is fogsz találni Disabul, – erős karokra. Áldjon meg
az ég, – monda Jagár s a hindú követtel együtt elhagyá a
királyt.</p>
<p>Ez kidühöngött kedélylyel fordult Kublájhoz, önelégülten
mormogva:</p>
<p>– Nem megérdemelném-e, hogy bolondok közé legyen felirva nevem,
ha egy hiú esküvés miatt elnézném, mint nő mellettem óriássá egy
poronty, s mint tudakozódik utánam, ha nem haltam-e még meg? midőn
elég erőm van őt még gyermekkorában összezúzni.</p>
<p>– A kinek hatalma van, annak joga van mindenhez, nagy király.
Felelt meghajtva magát az emir.</p>
<p>– Mihelyt seregeink e lázadó Omért eltiporták, megviszed
Dalmának hadizenetünket; vele semmi sem békít ki engem, sem igéret,
sem meghódolás. Egyetlen bűne az, hogy él. Meghaljon.</p>
<p>E perczben kürtszó hallatszék, s messziről kiálták:</p>
<p>– Hirnök a tengerről!</p>
<p>Nehány pillanat mulva egy félmeztelen, lerongyolt öltönyű férfi
állt meg a királyt körülálló testőrök karélyában. <span class=
"pagenum"><a name="Page_28" id="Page_28">-28-</a></span></p>
<p>– Uram, hatalmas Disabul, szólt a hirnök fogvaczogva, rossz hírt
hozok.</p>
<p>– Akkor jó lett volna, ha magadat ott künn hagyod! Beszélj hát
gyorsan, ha rossz, legyen rövid.</p>
<p>A hirnök nagy lélekzetet vőn és beszélt:</p>
<p>– Hajóidat, melyek hadseregedet a tengeren átszállíták, a tenger
közepén vihar támadta meg. Elsülyedt mind, – a nép a vízbe fult, –
egyetlen gálya jutott a parthoz, azt is a sziklához vágta a hullám,
magam menekültem meg úszva, az ott veszett seregből.</p>
<p>– Dobjátok vissza, hogy legyen a többinél, ordíta Disabul.</p>
<p>A katonák elragadták a hirnököt.</p>
<p>– Oh átkozott vihar! kiálta szakállát tépve a király, hogy fuss
a világ végeig és soha meg ne pihenj! óh átkozott tenger, hogy
száradj ki és láss tulajdon fenekedre! Hajóimat megettétek. Ezer
árboczos, tizezer vitorlás hadam! Egész erdő a tenger közepére
ültetve. Egy uszó város, aranyozott tornyokkal, lobogó zászlókkal,
pánczélos hadakkal: minden, minden oda! Vitézeim a tenger fenekén
fekszenek, gályáimat darabokban hányja ki a partra a hullám.</p>
<p>A király őrjöngő fájdalommal tekinte szét, s meglátott egy
katonát, kinek arcza mozdulatlan maradt.</p>
<p>– Miért nem sírsz, gazember? Nem jön köny szemeidbe? Katonák!
vigyétek és tanítsátok meg sírni! Ezer árboczos hajóhadam! Egyik
kezem van levágva… Inkább volna egyik kezem…</p>
<p>– De mit, szólt újra visszatérő daczczal. Maradt még két
seregem. Semmit sem tesz. Elég erős maradtam még azért. Nincs semmi
baj. Ha egyet elnyelt a víz, kettőt csak nem nyelt el a föld.</p>
<p>Ismét kürtszó hallaték és a kiáltás más oldalról.</p>
<p>– Hirnök közelg.</p>
<p>Nemsokára portól belepett harczos sietett a király elé,
lelkendező szóval kiáltva: <span class="pagenum"><a name="Page_29"
id="Page_29">-29-</a></span></p>
<p>– Hatalmas király, a pusztáról jövök, hadsereged közül.</p>
<p>– Mije hiányzik hadamnak, hogy oly sebesen jövél?</p>
<p>– Semmije sem hiányzik uram, csupán az élet. Hadseregedet a
pusztában érte a Szamum irtószele, s homokfellegekkel temette el.
Én az utócsapatok közül egyedül futottam el tevémen.</p>
<p>Disabul mint a villámütötte fa állt sötéten e rémhírre.</p>
<p>– Átok reád híredért, halálmadár! Hogy hoznák azok holt híredet,
a kiket te hirdetsz halottnak. Ez kemény csapás. Húszezer tevét,
százezer harczost veszíték el ingyen, a nélkül, hogy az ellenségből
egy élet esett volna érte kölcsön… Azért sem sírok. Még van egy
hadam. Ez a kettő úgyis csak szedett-vedett nép volt, merő
csőcselék, csak meghalni jó: gyalázatomra lettek volna. Jól tették,
hogy elvesztek. Úgy kellett nekik, mért nem siettek jobban. Oh a
chorazani sereg mindezt ki fogja pótolni!</p>
<p>Alig mondá ki szavait Disabul, midőn harmadik kürtszó
hallatszott és kiálták:</p>
<p>– Hirnök érkezett.</p>
<p>Elsápadt, elhallgatott mindenki. Maga a király is némán, mereven
bámult a sötétségbe, az érkező alakjára lesve, s visszarezzent,
midőn egy halavány, paizstalan alak tántorgott elé, tétova
szemekkel, rebegő ajakkal.</p>
<p>– Ne szólj! hörgé Disabul, elfedve arczát. Pofád sápadt, mint ki
sírból kelt föl… Légy átkozott, miért remegsz?… Gyűlöletes,
reszkető ábrázat! Honnan hozod a rossz hírt? Égből cseppentél ide,
vagy a tenger okádott ki téged is, hogy engemet rémíts?</p>
<p>– Uram, Chorazanból jövök, hebegé a hirnök.</p>
<p>– Némulj meg örökre… Mért nem tudtad vérrel befesteni arczodat,
hogy ne lenne ily fehér?</p>
<p>– Omér khánnal összetalálkozánk.</p>
<p>– A végin kezdd… Győztetek-e?</p>
<p>– Sereged elhullt. Magam vagyok utolsó, ki megmenekült a
harczból.</p>
<p>– Astarothra, nem vagy utolsó, mert nem menekültél <span class=
"pagenum"><a name="Page_30" id="Page_30">-30-</a></span> meg!
ordíta Disabul s kardját kirántva, ketté hasítá a hirnök fejét.</p>
<p>Azután kiesett kezéből a kard.</p>
<p>– Ég és pokol! mindenem elveszett… mindenem, mindenem. Ez a szép
hadsereg; a válogatott pánczélos hadsereg, mely mint egy ércz
buzavetés terült el egyik hegyoromtul a másikig, arany pajzsaikon a
nap tündökölt, dárdáik hegyével a leszakadó eget képesek lettek
volna feltartani,… e lovas dandárok, mik a széllel futottak
versenyt, s ha nyilaikat kilőtték, elborították vele a napot, s ha
őrtüzeiket meggyújták, mintha a föld tükrözte volna vissza az eget.
E hétszáz elefánt hátán emelt tornyok, mik ijedelmei voltak a
harcznak, e hős vezérek, csapatjaik élén, gyémánttal rakott
fegyverzeteikkel s e lobogó sátorok, mik a halmokat ellepték. Ez
mind, mind csak álom? Tegnap volt, és ma nincs?!</p>
<p>Disabul őrült álmodozással tekinte a levegőbe, határozatlan
léptekkel tántorogva, mint egy holdkóros.</p>
<p>Egyszerre elejtett kardjára talált lépni, s annak csörrenése
felriasztá.</p>
<p>– Ki tette ezt? ordíta felkapva a kardot. Ki harczol ellenem
láthatatlan kezekkel? Te pokolbeli szörnyeteg Astaroth! Azért
emeltelek ide, azért hízlallak itt, hogy így bánj velem? te
pokollal viselős fenevad, most fiadzz meg, s szülj nekem oly
hadsereget, a minőt megettél, vagy oly dombot hányatok reád, hogy
szarvaid sem látszanak ki belőle.</p>
<p>A máguszok elszörnyedve rohantak a bálványt káromló király elé.
A főmágusz eléje állt.</p>
<p>– Szűnj meg szavaiddal, Disabul; ne haragítsd Astarothot még
jobban.</p>
<p>– Megharagított ő engem eléggé. Ellenségeim csúfja lettem. Ha az
ogurnak láthatlan Istene van, legalább nem ad neki enni, miként én
ez idomtalan alaknak itt.</p>
<p>A máguszok földalatti csöveken át tompa bőgést hallatának az
izzó bálvány torkából. <span class="pagenum"><a name="Page_31" id=
"Page_31">-31-</a></span></p>
<p>– Halld, Astaroth beszél, szólt a főmágusz Disabulnak.</p>
<p>– Mi kell neki? kiálta ez dühvel. Ha éhes, tömjétek meg
kavicscsal.</p>
<p>A bálvány egyre bőgött.</p>
<p>– Astaroth édes áldozatát kéri.</p>
<p>– Ehetnék? Három hadseregemet ette meg, jóllakhatott vele;
hamarább ihatnék rá: mondjátok meg neki, hogy igya ki azt a
tengert, melybe gályáim sülyedtek.</p>
<p>– Astaroth édes áldozatát kéri: a biborcsigát, a pillangót, a
salamandert, az aranyhalat, a galambot, a paripát és a szeplőtlen
szüzet.</p>
<p>– No hát adjatok neki.</p>
<p>– Astarothnak tizenhétéves szűz kell, mert a tizenhetes szám
előtte szent.</p>
<p>Disabul leverten hallgatá a máguszt.</p>
<p>– Keveset beszélj jó ember, mert keveset hallgatok. Tégy a mit
akarsz. Háromszázezer hősöm halt meg; küldhetsz utánuk, ha akarsz,
még háromszázezer asszonyt.</p>
<p>– Szűz csak egy kell, de tizenhétéves.</p>
<p>– Mit említed annyiszor? hozass egyet.</p>
<p>– Most tizenhét éve uram minden leányt a vízbe hányattál; a ki
akkor született, azon évből csak egyetlen egy él.</p>
<p>– Tehát legyen azon egy Astarothé.</p>
<p>– Bárki legyen is e szűz?</p>
<p>– Ha apjának szemefénye is és a világ szépsége, esküszöm,
áldozat legyen!</p>
<p>A máguszok egy része eltávozott, az áldozatra szánt szüzet
elhozandók, a többiek azalatt meztelen hátaikat verve szeges
szíjkorbácsokkal, ordíták Astaroth nevét. A nép körül a földön
arczra borulva feküdt. Disabul ült egy leterített tevebőrön.</p>
<p>Még tartott az éj, midőn a máguszok visszaérkezének az egyetlen
tizenhétéves szűzzel, ki az országban élt s megálltak vele a
rémbálvány előtt.</p>
<p>Halavány gyermeteg alak volt az, szenvedő vonásokkal,
<span class="pagenum"><a name="Page_32" id=
"Page_32">-32-</a></span> miket körülrepkedett szétbomolt hajzata,
nagy kék szemeiben félelem ült és holdas szenvedély. Hófehér
ruháját termete körül csavargatá a szél, annak szelid körrajzait
tüntetve ki.</p>
<p>Kubláj emir megrántá Disabul köntösét s mondá:</p>
<p>– Uram király, ez Halila, a te leányod.</p>
<p>Disabul föltekinte s ismét lesüté fejét.</p>
<p>– Átok reá, miért nem fiam!</p>
<p>Halila e pillanatig nem tudá, mi történik vele, de midőn a
főmágusz intésére egyszerre fellángolt az izzó bálvány, tüzet
okádva száján és szemein, s a lány megpillantá atyjának mogorva
arczát, hirtelen kiragadá magát a máguszok kezéből s Disabulhoz
futva, annak térdeit átkarolá, s mintha sejtené, a mit még
bizonyosan nem tud, sikolta kétségbeesett hangon:</p>
<p>– Atyám segíts, engem bántani akarnak!</p>
<p>– Bántottak engem is, szólt Disabul, három hadseregem veszett el
egyszerre.</p>
<p>– Oh de én nem bántottalak soha, miért engeded, hogy
megöljenek?</p>
<p>– Az ezen bölcs urak dolga. Ők tudják, mire kell véred
Astarothnak? Beérhette volna harczosaimmal. Különben ők azt
állítják, hogy e fenevad rézgyomrából egyenesen a mennyországba
jutsz.</p>
<p>– Oh ne ölj meg rémítő szavaiddal, mielőtt a halál megölne. Hisz
én nem szeretem az életet, és nem irtózom a haláltól. Itt vagyok,
verjétek szivembe a tőrt, hajítsatok le magas kőszikláról, csak e
rettenetes tűzbe ne vessetek, óh én irtózom e haláltól!</p>
<p>– De hát ki vállalja el helyetted azt? E pokolbéli királynak
édes áldozat kell, s ha volna is kívüled valakinek egykorú leánya,
melyik apa fogja idehozni saját gyermekét, hogy tégedet kiváltson?
Mindenki szereti gyermekét, mégis csak legjobb lesz te neked
meghalnod, kit apja gyűlöl. <span class="pagenum"><a name="Page_33"
id="Page_33">-33-</a></span></p>
<p>– Érzem, hogy gyűlölsz és én nem adtam neked rá okot soha.</p>
<p>– Te nem. Anyád adott rá okot, a miért szült.</p>
<p>– Sohasem hallottam egy édes szavadat. Életemnek egyetlen
örömnapja sem volt. Ha csecsemő koromban kivetettél volna a
pusztára, valamely fenevad felnevelt volna gyermekének s jobb apám
volna, mint te vagy. Ha nem palotádban, hanem egy pásztor
viskójában születtem volna, most tán egy tevehajtsár boldog neje
volnék.</p>
<p>– Miért nem vagy az? Én nem voltam rád büszke. Odaadtalak volna
az első tevehajtsárnak, ki kezedet megkéri. Most nem fájna rád
Astaroth foga, mert nem volnál hajadon.</p>
<p>– Oh hisz engem mindenki kikerül, mert jól tudják, hogy haragod
van homlokomra irva, hogy a ki engemet kiván, a te gyűlöletedet
kivánja magának.</p>
<p>– Egy ország veszett el miattad, hát ne gyűlöljön ez ország? Ha
megfordítva állana a sors, s te volnál férfi és Dalma nő, most nem
siratnám elveszett sergeim. Volna másik. Így meg kell hajtanom
fejem, mely soha megalázva nem volt. Mit ér nekem szépséged,
arczod, szemeid, termeted? lennél inkább rút, törpe, kancsal és
pupos, – csak férfi lennél. Mit ér nekem, hogy angyal vagy? Lennél
inkább ördög, de férfi…</p>
<p>A bálvány megúnta a sok beszédet és bőgni kezdett. Disabul
mérgesen fordult vissza.</p>
<p>– Mondjátok Astarothnak, hogy ne bőgjön, mikor én beszélek.
Áldozatát meg fogja kapni.</p>
<p>Halila kétségbeesetten kulcsolta át atyja térdeit.</p>
<p>– Atyám! te nem engedheted, hogy engemet megöljenek, itt,
szemeid láttára, oly irtózatos halállal. Ha emberi szív van benned,
egy férget meg kell sajnálnod, melyet így megölnek, nem saját
leányodat, kit térdeidtől hurczolnak el.</p>
<p>– Jól van, monda Disabul. Ne vádolj azzal, hogy kegyetlen
vagyok. Ím egy menekvésre nyujtok utat neked. <span class=
"pagenum"><a name="Page_34" id="Page_34">-34-</a></span> Ha a nép
közül, mely itt köröttünk áll, találkozik egy férfi, a ki téged
nejévé fogad: vízhordó, öszvérpásztor, vagy bármely rabszolga, kit
szépséged bája s halálkínaid megindítnak, hogy kezedet megkérje
tőlem, légy azé. Astarothnak nem kell nő, a kit már férjhez
adtak.</p>
<p>Halila csüggedten, sértett szeméremérzettel hajtá le fejét.</p>
<p>– Mindenféle emberek! kiálta Disabul. Jőjjetek ide, lássátok e
leányt, s nézzétek meg jól: az én leányom ő. Szép, nyájas és
jóerkölcsű leány. Bizonyára jó asszony fog válni belőle. Ki akarja
őt nőül venni? Szóljon, lépjen elő.</p>
<p>Mély csend fogadta a felszólítást.</p>
<p>– Nos? senkinek sincs kedve hozzá? Én rangra nem tekintek, nem
vagyok válogatós. Az elsőnek adom, a ki szól.</p>
<p>Senki sem szólt. Halila szégyen és halálfélelem miatt térdeire
roskadt, s meggyalázott arczát kezeibe rejté.</p>
<p>– Látod: senki sem akar nejévé fogadni, szólt Disabul.</p>
<p>A főmágusz odalépett Halilához, s megfogta kezét.</p>
<p>– Szeplőtelen hajadon, szállj lelkedbe és örülj, hogy tisztán
jutsz Astaroth kebelére.</p>
<p>Halila az égre emelve arczát és összekulcsolva kezeit,
rebegé:</p>
<p>– Te láthatatlan Isten, kinek lételét megholt anyám taníta
tisztelni titkos magányunkban, kit annyiszor kerestem, midőn
szenvedék, ki mindenütt jelen vagy, s védője vagy az üldözöttnek,
ki szereted azt, a kit senki sem szeret már! Egyetlen, soha el nem
muló Isten! légy velem! S ha van szemed meglátni szenvedéseim,
legyen karod megmenteni belőlük!</p>
<p>– Imádd Astaroth nevét, ki keblébe fogad! riadt a leányra a
főmágusz, felrántva őt térdeiről, s elborzadva rajta, hogy az
áldozat idegen Istent hí segélyül.</p>
<p>– Isten! Mindenható! sikolta a leány, a földre vetve magát. Ne
hagyj el engem!</p>
<p>A máguszok felkarolták őt, s rohantak vele a bálvány felé.
<span class="pagenum"><a name="Page_35" id=
"Page_35">-35-</a></span></p>
<p>E pillanatban egy magas, délczeg levente lépett a középre,
kezében olajág, oldalán kard. Bátran a máguszok közé lépett s
megfogva a leány kezét, visszatartá őt közülük, s biztatva szóla
hozzá:</p>
<p>– Ne félj. Nem hagy el soha, a kihez kiáltál.</p>
<p>E dalia volt Elemér.</p>
<p>Halila égből szállt magas lénynek tekinté a délczeg, bátor arczú
ifjut, s kezét megragadva, kebléhez szorítá s szólni nem bírt köny
és elfogódás miatt.</p>
<p>Elemér bátran körültekinte. Mindenki bámulva néze rá.</p>
<p>– Hát nincs-e férfi az egész országban, hogy egy ártatlan nőnek
sírni lehet? kérdé merész, kihívó hangon.</p>
<p>– Mit akarsz? ordíta rá Disabul.</p>
<p>– E hölgyet megszabadítani.</p>
<p>– Szinte elkéstél vele.</p>
<p>– Vártam felszólításod után, ha lesz-e férfi, ki kezét
elfogadja? Nem volt. Vagy szeretni tudnak rosszul, vagy félni
tudnak igen jól.</p>
<p>– Nagyon jól tudták ők, hogy a ki őt meg akarná menteni, magát
vesztené el. Eredj dolgodra botor fiu, s örülj rajta, hogy még
fiatal vagy.</p>
<p>Halila megrettent, hogy védője netalán megengedi magát rémíteni,
s ismét visszalép. Átkarolta őt kétségbeesése teljes erejével.</p>
<p>– Oh ne hagyj elveszni engem! Ne taszíts el lábaidtól; végy
nődül, én szeretni foglak, álmaid felett őrködöm, gondolatoddal
uralkodhatol rajtam; rabnőd leszek, ki éjeket virraszt egy
pillantásodért, kinek élete nem lesz kívüled, ki örömében hal meg,
ha fölemeled, s lábaid porát csókolja, ha elgázolod.</p>
<p>– Ne félj, megvédelek, szólt Elemér.</p>
<p>– Hát tégedet ki véd meg? kiálta Disabul, megzördítve
kardját.</p>
<p>– Oh ne hagyd magadat elrettenteni, szólt a leány, ha látnád
félisteni alakodat, egy világgal mernél szembe szállani. E
tekintethez nem férhet gyávaság, ez arcz félelmet <span class=
"pagenum"><a name="Page_36" id="Page_36">-36-</a></span>
parancsolna még a puszták vadjainak is. Oh meg ne rettenj, légy
erős!</p>
<p>– Ne félj. Ez olajág megoltalmaz téged, szólt biztató hangon az
ogur levente. S ha gyönge volna az olajág, megvéd e kard!</p>
<p>– S ki vagy te? ordíta Disabul, ki oly fennen beszélsz, midőn
előtted Disabul, mögötted Astaroth áll?</p>
<p>Elemér büszke erőtudattal mondá:</p>
<p>– Én az ogur nép követe vagyok.</p>
<p>Kubláj suttogva mondá Disabulnak:</p>
<p>– Uram, te elsápadál.</p>
<p>– Igazán? szólt ez tántorogva. Észrevehetni arczomon? s azzal
erőt véve meglepetésén, újra kemény hangon kiálta: «Ha mennybéli
követ vagy is, remegj, midőn előttem állsz.»</p>
<p>– Hagyd a haragot Disabul, szólt Elemér. Jól tudva azt, hogy te
mennyire szoktad tisztelni a népjogokat, nem tartám fölöslegesnek
az olajág mellé kardot is kötni s legjobb vitézeim közül kétezeret
magammal hozni kiséretül. Kopjáik hegyét láthatod hátad mögött.</p>
<p>A nap épen akkor kezde pirkadni; Disabul a mint hátratekintett,
reszketve pillanta meg egy hosszú sor fénylő kopját a hajnal első
sugáriban.</p>
<p>– És nekem egy harczosom sincs többé, sóhajta magában.</p>
<p>– Uram, ülj fel trónodra, mert reszketsz, szólt suttogva Kubláj
a királyhoz. Ne vegye észre ez idegen megaláztatásodat.</p>
<p>Egyszerű emelvény volt a trón, két lépcsővel, tigrisbőrrel
beterítve, melyet vastag kerekekre téve, mindenütt a király után
szoktak gördíteni. Disabul csüggeteg léptekkel, elfojtott dühében
reszketve tántorgott a trónig s felült reá és sötét arczczal
tekinte Elemérre, mintha ijeszteni akarná őt tekintetével. De
látszott, hogy nem az fél, ki a trón előtt áll, hanem ki rajta
ül.</p>
<p>– Beszélj hát, mit hoztál? szólt a követhez, vagy mit akarsz
elvinni? <span class="pagenum"><a name="Page_37" id=
"Page_37">-37-</a></span></p>
<p>– Ifju chagánom üdvözletét hozom, ki atyja holta után trónra
ülve, erről téged tudósítni kiván, s irántad való gondolkozása
zálogképeit itt küldi általam.</p>
<p>Ezzel egy utána jövő apródnak inte Elemér, ki szironyos
szarvasbőr-vánkoson egy kenyeret és egy botot vitt a király
elé.</p>
<p>Disabul ajkába harapott, s szemei vadul forogtak.</p>
<p>– Kenyeret és botot! hörgé fogai közt. Értem a czélzást. Volna
csak meg chorazani hadam, majd tudnám, melyiket válaszszam?</p>
<p>Elemér elvevé az apródtól a vánkost, s maga nyujtá fel
Disabulnak a jelvényeket.</p>
<p>– Egyik a jó barátság, másik az ellenségeskedés jelképe.
Válaszsz közülök.</p>
<p>– E kenyeret… monda Disabul, s fogait csikorgatta, míg elvevé. –
Elemér büszkébb volt, mint hogy Disabul gyűlöletkifejező
torzvonásait nemes arcza csak egy mozdulatával is megtorolja.</p>
<p>– Chagánom örülni fog jó szándékodon?</p>
<p>– Derék férfi chagánod? kérdé Disabul keresztültörő gúnynyal, s
a kezei közt összelapuló kenyéren látszott, mit gondol e perczben
Dalmáról.</p>
<p>Elemér arcza kigyuladt, midőn e kérdésre felelt, midőn Dalmáról
kelle szólnia.</p>
<p>– Félisten a harczban, – angyal a baráti körben, – egész ember a
tanácskozásban. – Ha látod őt, szived megáll a bámulat miatt, – ha
nem látod, utána megy a szeretet miatt. – Ha ellensége vagy, legyőz
karja által, – ha jó barátja, legyőz lelkével.</p>
<p>Disabul arcza sötétvörös lett e magasztalástól.</p>
<p>– Az ég tartsa meg soká, hörgé keserves gúnynyal.</p>
<p>– Kivánom egyúttal, szólt Elemér, hogy a régi szövetséget
esküvéseddel tedd újjá.</p>
<p>– Oh kész örömmel, felelt Disabul, fújva dühében.</p>
<p>– Hogy országunkat haddal sohasem fogod háborítni…</p>
<p>– Esküszöm rá! <span class="pagenum"><a name="Page_38" id=
"Page_38">-38-</a></span></p>
<p>– Hogy semmi velünk ellenséges néppel szövetséget nem kötsz.</p>
<p>– Esküszöm rá!</p>
<p>– Hogy trónodat, mely holtod után chagánunkat illeti, jogtalanul
más kezére nem játszod.</p>
<p>Disabul felugrott trónjáról, melle zihált, szemei vérben
forogtak. Oly dühvel, minővel a kalitkába zárt tigris,
engedelmeskedni kénytetve őrzője vasvesszejének, ordíta fel:</p>
<p>– Esküszöm rá! Megesküdjem-e még arra is, hogy korábban
meghalok, mint chagánod?</p>
<p>– Az ég tartson meg tetszése szerint.</p>
<p>Disabul lankadtan dőlt vissza trónjára.</p>
<p>– Kérlek, szólt keserűen. Esküdtess még meg valamire. Ha már
benne vagyunk. Kérj tőlem valamit. Most jó kedvemben vagyok.</p>
<p>Halila még mindig ott térdelt Elemér lábainál. Az ifju
észrevette esdő pillanatát.</p>
<p>– Valóban, még egy kérelmem van hozzád. E hajadont, ki ótalomért
folyamodott hozzám, senki se merje bántani: legyen szabad akarata,
mehessen a hova akar, tehesse a mit kiván, legyen szabad és
sérthetetlen.</p>
<p>Halila felsóhajtott, gondolván magában: «ő nem kivánja, hogy övé
legyek…»</p>
<p>– Esküszöm rá, szabad leend, szólt Disabul.</p>
<p>– Örömestebb lennék rabszolgálód, suttogá alig hallhatón a
leány, Elemér kezét ajkához szorítva.</p>
<p>– És most a magas ég legyen oltalmazód, jó szomszéd, mondá
búcsúüdvözletét Elemér, ha netalán szükséged lenne ránk,
csapatjaink nem messze lesznek tőled.</p>
<p>Ez egyúttal figyelmeztetés volt Disabulnak, hogy vigyáznak
reá.</p>
<p>– Szép hajadon, szólt Elemér, fölemelve a lábainál ülő hölgyet,
– a király szava megadta éltedet és szabadságodat, az ég adja meg
boldogságodat is.</p>
<p>– Az ég megadta azt, suttogá a leány, de te ismét elvivéd
magaddal! s gyászló epedéssel tekinte a távozó ifju <span class=
"pagenum"><a name="Page_39" id="Page_39">-39-</a></span> után, ki
nemsokára levente csapatja élén távozni látszott a fölkelő naptól
megaranyozott pusztán.</p>
<p>Mély csend maradt eltávozása után.</p>
<p>A népség hallgatva húzódott félre, a máguszok szomorúan állták
körül bálványukat, mely világított, míg sötét volt az éj s most
feketén állt ott a fényes napvilágban.</p>
<p>Disabul fejét tenyerébe hajtva, elborult arczczal maradt ülve
trónján. Senki sem meré őt háborítani.</p>
<p>Egyszer azonban újra kardcsörgés hallatik s az imént eltávozott
hindu és fehér hunn követek látszának visszatérni.</p>
<p>– Magas király, szólt a hindu, még egyszer visszajöttünk,
megtudni végső határozatod; a harcz nem gyermekjáték; lehet, hogy
megbántad hadizeneted; a napvilág gyakran más tanácsot ad, mint az
éj; mi még egyszer felszólítunk békére.</p>
<p>– Engedelmes férfiut találtok bennem, szólt Disabul megvető
nyugalommal. Letettem a háborúról. Pap leszek. Elmegyek boldog
Arábiába keringelő barátnak. Még szóval sem akarok harczolni
ellenetek. Szidjatok, csúfoljatok ki; én hallgatok.</p>
<p>– Sőt dicsérünk határozatodért, szólt a hindu, nagyot tartva
szavainak hatása felől; fejedelmeink örülni fognak, hogy szavaink
súlyát tekintetbe vevéd.</p>
<p>A hindu követ megelégült öntudattal húzódott vissza.</p>
<p>– Majd vettem volna, szólt Disabul, csak élne még chorazani
hadam. A férgek azt hiszik, hogy ők ejtették el az oroszlánt, a ki
meghagyja magát enni általuk.</p>
<p>A többi követeket meglepé a király szokatlan engedékenysége; egy
apró tömpe bajnok jónak látá e hangulatot hasznára fordítani s
kiválva a többiek közül, a trón elé lépett s fejét lehető magasra
emelve, mondá:</p>
<p>– Magas király! én a csuvasz nép követe vagyok.</p>
<p>– Ki az ördögöké? kérdé boszúsan Disabul.</p>
<p>– A csuvaszoké, uram.</p>
<p>– Sohasem hallottam hírüket. <span class="pagenum"><a name=
"Page_40" id="Page_40">-40-</a></span></p>
<p>– Országunk hajdan a Bajkál tóig terjedt, most e darab részt te
birod, nem adnád vissza?</p>
<p>– Akár még a Bajkál tavat is hozzá! mondá csúfos nagylelkűséggel
Disabul. Van-e még, a kinek valami kell? kiálta fölemelkedve
trónjában s keserű jókedvvel széttekinte a nép között.</p>
<p>Nehány paraszt összeszólalkozott, egyet kituszkolva maguk közül,
az megrángatta csuháját s Disabul elé lépve, rövid bölcseséggel
szóla:</p>
<p>– Uram, magas király! Nagyon sok rajtunk az adó, engedd el
felét.</p>
<p>– Igen szívesen! szólt Disabul, hát te másik?</p>
<p>A paraszt sarkában egy hivatalnok következett:</p>
<p>– Uram, magas király! nekünk tisztviselőknek kevés a
fizetésünk.</p>
<p>– Legyen kétannyi! Jertek; kérjetek! No csak bátran, állj elő te
vércseszemű, látom pofádból, hogy kell valami. Mi kell? ne
vigyorogj, gondolj ki valamit.</p>
<p>A megszólított szurtos-lisztes legény szétmosolygott a
levegőben, megvakarva tarkóját, mintha nem jutna hirtelen eszébe,
hogy mit kérjen, s azzal ostoba képpel mondá:</p>
<p>– Uram! Egy szélmalmom van, de igen rossz helyen.</p>
<p>– Rossz helyen van? monda gúnyos részvéttel Disabul. Állítsd fel
palotám udvarán, ott jó helyen lesz. Elő ti többiek! Kérjetek,
parancsoljatok. Mimet adjam oda. Kell e boglár valakinek?</p>
<p>S azzal leszakítá boglárát süvegéről.</p>
<p>– Netek! kiálta, azt a nép közé vetve. Kell kardom? Hát övem
kinek kell? Kormánybotom? süvegem? Itt van, vegyétek! osztozzatok
meg rajta!</p>
<p>S azzal egyenkint letépve magáról fejedelmi ékeit, a nép közé
hányta azokat, mely czivakodva osztozott meg rajtuk. Az erősebb
elvette a gyöngébbtől s ha egy felkapta, elvette tőle tíz, csak a
legapróbb foszlány és töredék maradt meg a nekik szórt tárgyakból.
<span class="pagenum"><a name="Page_41" id=
"Page_41">-41-</a></span></p>
<p>A nép szertebeszélte, hogy a király ma különös jó kedvében
van.</p>
<p>– Nem maradt más, mint puszta testem! kiálta Disabul, ruháit
felszakítva, miután a nép eloszlott; hát ez kinek kell még? Ah!
amott látok két hullakeselyűt az égen: meghallották szavam. Jertek!
Tiétek vagyok!</p>
<p>A téren senki sem volt már, a népség sátoraiba oszlott. A
kétségbeesett királylyal nem maradt más, csak Kubláj és Halila.</p>
<p>A leányka leült a trón zsámolyára, fejét tenyerébe hajtva,
Kubláj odalépett Disabulhoz s megfogá kezét.</p>
<p>– Térj magadhoz király, még nincs veszve minden.</p>
<p>Disabul vadul tekinte szét, szilaj tekintete majd leányát, majd
emirjét érte. Halila félve kelt föl a trón lépcsőjéről s reszketve
fogta meg atyja balkezét, míg Kubláj jobbját tartá.</p>
<p>– Hát ti miért maradtatok itten? Nincs semmim, a mire
várjatok.</p>
<p>– Még van országod, szólt az emir.</p>
<p>– Még van szived, suttogá Halila.</p>
<p>Disabul szomorúan tekinte leányára.</p>
<p>– Minek vagy itt? Szabaddá tettelek. Mehetsz, a hová akarsz.</p>
<p>– Én itt akarok maradni te nálad.</p>
<p>– Hm. Különös. Hogy a vér nem engedi az ember szivét meghülni.
Te nem hagytál el. Ezen nincs mit csodálnom. Gyermekem vagy s
ösztönnek engedsz. De hogy te is itt maradtál velem, te
skorpiószívű udvaroncz, te aranyos légy, ki csak addig dongsz, míg
a nap süt, ezt bámulom.</p>
<p>Kubláj mosolygott, alázatos képpel, minő azoké, kik mosolyogni
szoktak, ha bántalmakat mondanak nekik.</p>
<p>– Ez arra mutat, hogy napod még nem ment le végkép, s hogy én
fel tudom azt újra hozni egedre.</p>
<p>– Valóban? Tudsz hadsereget teremteni a puszta földből?
<span class="pagenum"><a name="Page_42" id=
"Page_42">-42-</a></span></p>
<p>– Le tudom győzni az ellenséget hadsereg nélkül.</p>
<p>– Beszélj, hallgatok rád.</p>
<p>– Menjünk félre. E leány ne hallja, a mit mondok.</p>
<p>Halila apja intésére a trón lépcsőjére visszaült.</p>
<p>– Tudd meg tehát, szólt Kubláj, hogy e hatalmas, dölyfös új
chagán ellen, ki oly merészen küldözi hozzád izeneteit, oly gyanúm
van, mely ha napfényre hozható, egy kardcsapás nélkül ledönti őt
trónjáról s téged ültet bele.</p>
<p>– Mondd e gyanút.</p>
<p>– Nem sejted-e? Én hiszem, okom van hinni, hogy a fiatal chagán,
e félisten, ez angyal, ez egész ember! – sem félisten, sem egész
ember, még csak nem is férfi, hanem leány!</p>
<p>Disabul új lelket látszott kapni e szóra.</p>
<p>– Aranyba foglaltatlak e gondolatodért. Honnan gyanítod ezt?</p>
<p>– Szokásom kétkedni, gyanakodni. Midőn Oldamúr udvaránál voltam,
mint követ, sokszor láttam e fiatal gyermeket, s ha többi
kortársaival összehasonlítám, sokkal gyöngédebbnek találtam
vonásait, karcsúbbnak termetét, bőrét simábbnak, mint férfiaké
szokott lenni. Egyszer harczjátékon tréfából azt mondám neki: «mily
szép leány lett volna belőled, kár, hogy nem vagy az». Dalma
vérpiros arczczal szökött fel e szóra helyéről. «Szeretnéd
megtudni, ha férfi vagyok-e?» kiálta rám büszke tekintettel. «Jer,
mérkőzzél meg velem.» S azzal a harczsíkra szólított, s a mint ott
paripáinkkal egymásnak rohantunk, úgy megöklelt dárdájával, hogy
három ölnyire estem le lovamról. Három oldalbordám törött be s én
sajnosan kényszerültem megvallani, hogy e kar nem asszonyé!</p>
<p>– Miről beszélsz hát? kiálta boszús türelmetlenséggel
Disabul.</p>
<p>– Csak hallgasd tovább. Itt rosszul ütött ki a kisérlet, más
térre kellett vinnem gyanúmat. Közel nem lehete férni senkinek,
embert nem tűr maga körül. Egyszer nők <span class=
"pagenum"><a name="Page_43" id="Page_43">-43-</a></span>
társaságában láttam meg őt. Az ország legszebb hölgyei voltak
együtt: egy-egy nap mindegyik, oly bájolók, hogy láttokra maga a
vénség is lángokra gerjed, hogy képesek volnának egy győztes
hadsereg kezéből kiragadni a diadalmi zászlót. Dalma véletlenül
jött a társaságba. Egy tizenhatéves ifju meglepetve lett volna
ennyi szépség láttára. Arczának lángba kelle jönni, szemeit
zavartan kelle lesütnie, szemérmesen fordulni erre, arra s egy-egy
tétova szót rebegni ahhoz, kit legelébb meglát… A mi herczegünk e
helyett közönyösen lépett a hölgykoszorú közé, mindeniket külön
nyájasan üdvözlé, bátran társalgott velök s tekintetében nem volt
semmi sovárgás, arczán semmi melegség. Ez árulá el előttem! Ez nem
lehet férfi szive, így csak asszony nézhet asszonyok szemei
közé.</p>
<p>Disabul kedvetlenül mordult reá:</p>
<p>– Tehát ebből áll egész fölfedezésed? Ha titkodnak nincs egyéb
bizonyítéka a szemeknél, az kevés tanuság.</p>
<p>– Oh uram, szólt Kubláj ravasz értelmességgel, a szemekből
biztosabban lehet olvasni, mint a csillagokból. Nem figyeltél-e még
menyasszony szemeire, midőn fejére tették a nászkoszorút s aztán
egy nappal később, midőn azt a főkötővel cserélték fel? Minő
különbség a szemek között? Amaz még leányé volt, ez már asszonyé.
Amaz félig csukott, rejtett világú, ez már nyílt és felragyogó.
Avagy száz becsületes ember közül nem ki tudnád-e ismerni a
gyilkost – szemeiből? Amazoknak nyugodt tekintetével ellenkezőleg
nem megtalálnád-e imennek szemeiben azt a zavart, ijedős
gondolatot, mely a bűntudatos lelket elárulja?</p>
<p>– Tudományodért sokat adhatna valami bolond bölcs; mit ér az
nekem, ha nem lehet bebizonyítani?</p>
<p>– Ez csak ok a gyanúra, más azonban a mód azt napfényre
hozni.</p>
<p>– Mondjad.</p>
<p>– Nőt kell neki adni.</p>
<p>– S ki kényszeríthet arra valakit, ki kényszeríthet arra
<span class="pagenum"><a name="Page_44" id=
"Page_44">-44-</a></span> egy fejedelmet, hogy megházasodjék? s még
ha tehetnők is ezt, meglehet, hogy ő elárulná magát a nő előtt, de
a nő elárulná-e őt mi előttünk?</p>
<p>– Két kérdésedre egygyel felelek. Leányodat kell hozzá nőül
adni.</p>
<p>– Bölcsen beszélsz.</p>
<p>– Őt nőül ajánlva neki, ezt nem utasíthatja vissza. A leány
szép, erényes és szelid; királyi szülött. Semmi ok sincs őt el nem
fogadnia. De van az ellenkezőre. A két fejedelmi család
egyesítéseért ezt még a közjó is kivánni fogja. A varchoniták,
kiket a gyűlölet annyi emberéleten keresztül elválasztott, a
szeretet által újra egyesülnek. Saját országnagyjai fogják őt
erőszakolni e házasságra.</p>
<p>– Új vért öntöttél belém, szólt büszkén föllélekzve Disabul. Meg
nem menekülend kezeim közül.</p>
<p>– E titkot senkinek se hagyd gyanítani, nehogy észrevegyék s
bennünket kijátszanak.</p>
<p>– Még álmomban se hallja tőlem senki, monda a király s leányához
fordult.</p>
<p>– Szelíden bánj vele, súgja az emir, hogy ellenünk ne szegüljön.
Hadsereged nincs. Leányod szemeiben van minden fegyvered.</p>
<p>Disabul megfogta leánya kezét s szelíd arczot iparkodék ölteni s
beszédét gyöngéd hangokra erőszakolta.</p>
<p>– Te jó, te szelíd leány. Ne térdelj lábaimnál. Jer keblemre és
ölelj meg. Én jó, szerető apád vagyok. Ha szenvedtél eddig, az csak
próbatét volt, melylyel szived érzelmeit kisértém; ha úgy bántam
veled, mint gyűlöletem elvetett tárgyával, azt csak erényed
tisztító tüzének tekintsed: te tisztán jöttél ki belőle; midőn a
halál torkába taszítálak, még akkor is szerettél; midőn mindenki
elhagyott, még akkor is ragaszkodál hozzám; midőn szabadon
bocsátálak, hogy mehess, hová akarsz, még akkor is visszajöttél
hozzám, hogy mellettem maradj. Jobbomon fogsz ezentúl ülni,
trónomon és szivemben első helyen. Minden szenvedésedet százannyi
örömmel pótolom vissza. Felmagasztallak <span class=
"pagenum"><a name="Page_45" id="Page_45">-45-</a></span> úgy, hogy
a mint került eddig még a leghitványabb is, ezentúl örüljön a
legmagasabb úr is, ha lábaid porát csókolhatja.</p>
<p>Szegény leány, úgy örült ez édes szavaknak! örömének terhét alig
bírta elviselni. Zokogva borult atyja keblére.</p>
<p>– Te engemet szeretni fogsz?</p>
<p>– Szeretni nemcsak én, hanem azok is, kik előtt népek
hajlongnak. Ha egy óra előtt a legutolsó rabszolgának sem volt
kedve kezedet elfogadni, örüljön most a legnagyobb király, ha azt
elnyerendi. Álmodjál szépeket. Álmodd azt, a mi legmagasabb,
legmerészebb gondolatja lehet a léleknek és én valósítani fogom ez
álmodat.</p>
<p>– Oh én most is álmodom, álmodom és boldog vagyok, rebegé
reszkető szóval a leányka, s gondolatjai az eltávozott leventét
kisérték.</p>
<p>Jobb lett volna nem álmodnia oly boldogan.</p>
<h3>IV.</h3>
<p>«Legyen néped boldogsága oly nagy, hogy elfeledd miatta saját
boldogtalanságod!»</p>
<p>Ezzel áldá meg a haldokló Oldamúr utódát. Az áldás megfogamzott.
Naponkint új öröm várt az ifju uralkodóra; s az öröm, melyet mint
fejedelem érzett, feledteté vele a fájdalmat, melyet mint nő
viselt. Elemér távolléte által biztosítva érzé magát szenvedélye
ellen s erős határozata volt, őt sohasem hívni maga elé. Bármihez
fogott, tetteit siker követte. A kard aranydicsőséget, kalapács és
szántóvas aranypénzt és aranykalászt termeszte országának. A
rokonfajok földére húzódtak megtelepülni, egyik város a másik után
emelkedett folyamai partján, a kereskedők karavánjai bátorságos
vidékein keresztül vették útjokat, s midőn ez idő szerint a kerek
világ minden országait Isten sűrű csapásai látogatták, az övét
kikerülte mind. A dögvész az egész emberiség számát felére
leapasztá, az ő népe szaporodott. Szárasztó szelek, izgatott
<span class="pagenum"><a name="Page_46" id=
"Page_46">-46-</a></span> népvándorlások éhhalált támasztának a
földön, az ő országa paradicsom volt, mely a körüllevő országokat
is táplálta, nem volt szegény az egész hazában, s mintha még a
lelkeken is áldás volna, még a bűn is elenyészett határairól, úgy,
hogy midőn a rhabonbánok egyszerre három bűnvádlottat találtak az
országban, e hallatlan eset elitélésére az országnagyok gyűlése
hivatott össze s előre beszéltek róla az emberek, mint valami
gyászünnepről.</p>
<p>Az egyik egy harczos volt, ki a csatából megszökött.</p>
<p>A másik egy férfi, kit «névtelen» bűnnel vádoltak.</p>
<p>A harmadik egy házasságtörő asszony.</p>
<p>Az itélőszék sorompói nyílt helyen voltak felállítva a Túla
partján, fehér sátorok köröskörül, mik alatt heverészett a fehérbe
öltözött nép; a fehér szín kedvencze volt az ogúrnak, a fekete
gyászt csak a bűnösök viselték.</p>
<p>A trón menyezete is tiszta fehér volt, körülfűzve zöld
levélkoszorúkkal. E népek minden fényűzése a tisztaságban
állott.</p>
<p>A tárogató-hangok jelenték, hogy a chagán jő.</p>
<p>A nép tolakodva nyomúlt elé. Az üdvkiáltástól reszketett az ég.
Dalma arcza halovány volt és mosolygott. Az az eltitkolt szenvedély
mindig halványabbra festé azt, de az öröm, mely lépteit fogadta,
mégis visszasugárzott rajta s mentül fehérebb volt az arcz, annál
fényesebb volt rajta a mosoly. A nép tódulása nem engedte őt előre
haladni. A ki egyszer meglátta, nem tudott tőle megválni. Az
emberek meg voltak bűvölve tekintetétől, senki sem tudott számot
adni róla, miért szereti őt oly nagyon? végre levették őt lováról s
palotája kapujától kezdve egész a sorompókig a nép feje fölé
tartott paizsain, mint egy érczhidon kellett végighaladnia.</p>
<p>A könytől nem látta a világot, midőn trónjába ült.</p>
<p>– Uram, erősítsd meg szived, monda neki a rhabonbán, e nap
büntetésre virradt.</p>
<p>– Mindig csak a bűnösöket keresitek föl. Nem tudjátok, hogy a
büntetés jobban fáj annak, a ki adja, mint <span class=
"pagenum"><a name="Page_47" id="Page_47">-47-</a></span> annak, a
ki elfogadja. Miért nem keresitek fel egyszer az erényt is, s
irnátok törvényeket, melyek nem büntetésről, hanem jutalmazásról
szólnak?</p>
<p>– Az erény jutalma önmagának, uram, vagy ha nem az, akkor nem
erény. Nézd e férfit e lealázott homlokkal. Kérdjed bűnét, ő
megmondja maga.</p>
<p>A gyászba öltözött vádlott lehajlott fővel lépett Dalma elé.</p>
<p>– Mit vétettél? kérdé Dalma.</p>
<p>– Megszöktem gyáván a táborból egy asszony miatt, felelt az
töredelmesen. Öless meg. Úgy érdemeltem.</p>
<p>– Őszinte vallomásod megmenti éltedet, de bűnöd megtorlásra vár.
Bontsátok szélylyel házát, tegyétek a földdel egyenlővé, ne lakjék
fedél alatt, míg bűnét helyre nem hozza. Ha a legközelebbi harczban
bátor leend, akkor épitsétek fel házát újra.</p>
<p>Ez volt a gyávák büntetése az oguroknál.</p>
<p>A rhabonbán egy másik férfit hozott elő.</p>
<p>– Uram! E férfi az ellenséggel czimborált, honárulással
vádoltatik!</p>
<p>– Hazudsz! kiálta Dalma, hevesen fölpattanva trónjáról, e bűn
nem létezik. Átok a hangra, mely annak nevet adott. Ember! mondd,
hogy nem vagy az, mivel vádoltatál. Nevezd inkább apagyilkosnak,
gyermekek megrontójának magadat, de ne adj példát e bűnre, mely
Bertezena ivadéka előtt ismeretlen.</p>
<p>A férfi nyugodtan felelt:</p>
<p>– Nem ismerem e bűnt, melylyel vádoltatom.</p>
<p>– Szeretem, hogy nevét sem mondod ki. Szólj rhabonbán; ugy-e e
bűnre nincsen törvény közöttünk? mert eset nem volt rá soha.</p>
<p>– Uram. Első honalkotóink, kik törvényeinket megirták, hosszú
czédrusfa oszlopokra egy czikket irtak abba, mely szól a «névtelen»
bűnről: – «ha támad köztetek oly vétek, melynek most nincs neve,
bízzátok annak itéletét az Istenre. Állítsatok a síkra egy törpét
egy óriás ellenében. A törpe a vádlott bajnoka, a vádlóé az óriás.
Ha a <span class="pagenum"><a name="Page_48" id=
"Page_48">-48-</a></span> vádlotté bukik, a bűnöst égessétek porrá,
s nevét adjátok egy utálatos bogárnak, hogy a míg ember él,
undorral mondja ki annak nevét.» A vád íme feltámadt, a bajnokok a
sorompóban állnak.</p>
<p>– E bűnt elhinni is bűn! szólt Dalma elirtózva.</p>
<p>E közben a két bajnok a küzdtérre lépett, az egyik egy négyláb
magas zömök, hosszú bajuszú törpe volt, kurta keze, de hosszú
dárdája; az emberek kötekedve kiabáltak utána: «hová viszed te
dárda azt a ficzkót?»</p>
<p>Az óriás hét láb magas nyurga siheder volt, egy híres nagyevő,
ki ülőhelyében meg tudott enni egy borjut, s mégis oly sovány volt,
hogy a csontjait meglehetett számlálni a ruháin keresztül.</p>
<p>A gyulák feltartott kard alatt megesketék a bajvívókat, hogy
Isten hatalmán kívül semmi bűbáj segítségökre nem leend, s azzal
magukra hagyták őket.</p>
<p>A harczosoknak szabad volt egymással tréfálózni.</p>
<p>A törpe megállt a középen, megvetve lábát, mint egy czövek, s
fölemelve gömbölyű fejét és gömbölyű szemeit, két ökölre fogott
dárdával várt ellenfelére, míg ez hosszú léptekkel ácsorgá őt
körül, megforgatva orra előtt a dárdáját.</p>
<p>– Kis öcsém! kiálta le hozzá fitymálva. Láttál-e már
cserebogarat tűre szúrva?</p>
<p>– Könnyű neked lóhátról beszélni; válaszolt ez, de majd
leszállsz te onnan.</p>
<p>– Hát szép porontyom, hasra fekügyem-e, s úgy harczoljak veled,
hogy egyenlők legyünk?</p>
<p>– Sőt, hogy egyenlők legyünk, fess czélkarikát a gyomrodra, s a
mit azon kívül találok beléd szúrni, azt vedd úgy, mintha nem
történt volna.</p>
<p>E közben a két harczos folyvást ellenkezett dárdáival, az óriás
roppant döféseket intézett a törpe felé, ki azokat mindannyiszor
félrecsapta, de midőn ez ismét vissza akart szúrni, már az óriás
döfésen kívül esett.</p>
<p>A törpe végre hátrálni kezde. <span class="pagenum"><a name=
"Page_49" id="Page_49">-49-</a></span></p>
<p>– Ne menj oly messze, mert nem tudlak elolvasni.</p>
<p>– Majd megtanulsz könyv nélkül is, jó léczkirály. Köszöntetem a
felhőket oda fenn.</p>
<p>– Kérlek, nagyon vigyázz, hogy rád ne hágjak. Azt nem venném
lelkemre. Sikolts, ha csizmám orra közel lesz, mert szemeim, tudod,
hogy nem látnak meg minden apró férget.</p>
<p>– Kár, hogy hátadon nincsenek szemeid, hogy hátaddal is
nézhetnél az égre, ha el fogsz esni; csufolódék a törpe, ki
szüntelen hátrálva a sorompó körül, egyszerre hirtelen
visszafordult s félre ütve az óriás kopjáját, elveté a magáét s
mint egy kis vadkan sebesen alá futott, fejét annak térdei közé
dugva s vaskos karjaival megkapva lábszárait, olyant rántott rajta,
hogy az óriás egész hosszában végig esett a fövényen, s nagy
tenyerével megüté a földet.</p>
<p>A nép riadalt kiáltott. A törpe kirántá az óriás kardját, s
annak nyakára tette lábát.</p>
<p>– Mit izensz fejednek, te hosszú láb.</p>
<p>A gyulák és rhabonbánok erre közbeveték magukat s félrevivék a
bajvívókat.</p>
<p>– A vádlott fel van mentve; az égnek hála, a bűnnek nincs neve,
szólt az ifjú chagán könnyebbült kebellel.</p>
<p>Ekkor a harmadik vádlottat hozták elő, egy nőt lefátyolozva.</p>
<p>– Miért van e nő lefátyolozva? kérdé Dalma.</p>
<p>– Fátyola szégyenét takarja el; bűne házasságtörés.</p>
<p>– E szokatlan bűn szokatlan büntetést igényel. Te rossz asszony
vagy.</p>
<p>– Nevezz szerencsétlennek, oh chagán. Én szerettem nagyon.</p>
<p>– Tudtál volna lemondani, szólt Dalma szigorún.</p>
<p>– Az ég tanum, hogy küzdöttem soká. Elrejtém magam elől, kiért
tiltott szenvedélyem hevült, kértem, megesküdtetém, hogy hagyjon el
örökre. Ő elhagyott, s én mindennap imádkozám Istenhez, hogy
engedje őt elfelednem. <span class="pagenum"><a name="Page_50" id=
"Page_50">-50-</a></span> Már győztesnek hittem magamat szivem
fölött, nyugodt valék, kezdtem büszke lenni erényem diadalára,
midőn egy reggelen elfeledék Istenhez imádkozni segélyeért, s im az
napon a férfi, kit kerülnöm kelle, esküje ellenére előttem
megjelent, s azon pillanatban vége volt lelkem erejének, elvesztém
magamat.</p>
<p>E pillanatban kürtszó hallatszék a sorompók előtt, s a nép közt
egy ifju közeledék lóháton a chagán trónja felé. Ez ifju Elemér
volt.</p>
<p>Dalma összerendült őt meglátva, kit oly messze hitt, vére
arczába futott. Azzal lihegő kebellel fordult a vádlott nőhöz s
tétova hangon mondá ki az itéletet:</p>
<p>– Asszony, én értem a kisértő pillanat hatalmát, – mely erődet
megtöré, – s bűnöd vádja alól föloldalak!</p>
<p>Azzal délczeg, haragos tekintettel fordult Elemér felé s
indulattól csengő hangon kiálta:</p>
<p>– Miért jövél vissza, mielőtt hivatálak!?</p>
<p>Pedig szivének oly jól esett őt újra látni.</p>
<p>Elemér elfogódottan járult a chagán elé. Dalma arczának
szokatlan szigora elvevé bátorságát, alig hallható hangon
rebegé:</p>
<p>– Uram, a mit rám biztál, elvégezém, s ezennel a hatalmat,
melylyel felruháztál, kezeidbe vissza adom, s többé nincs okom
tőled távol lenni.</p>
<p>«De van nekem», gondolá Dalma, s míg szíve rég elfojtott örömek
alatt repesett, s a kedves ifjut heves dobogásával üdvözölte, arcza
még szigorubb vonásokat ölte.</p>
<p>– Sajnálom, vezér, hogy szemedbe kell mondanom, miként lelked
nem oly erős, mint karod.</p>
<p>– Szidj, uram, szólt Elemér, felemelve szégyenpiros arczát.
Örömestebb állok előtted a szégyenpadon, mint tőled távol a
diadalszekeren.</p>
<p>– Miért jövél vissza?</p>
<p>– Kérdezd meg a fecskét, miért tér vissza a tavaszhoz.</p>
<p>A jó rhabonbán enyhébb fordulatot akarva adni a kínos
<span class="pagenum"><a name="Page_51" id=
"Page_51">-51-</a></span> jelenetnek, mely a nép előtt egy vezér
arczát megalázta, közbe szólt:</p>
<p>– Tán kedvesed van itt, kitől megválnod rosszul esik.</p>
<p>Elemér nagy, búskomoly szemeit Dalmán felejtve,
felsóhajtott:</p>
<p>– Igen.</p>
<p>Dalma arcza kínosan vonaglott e szóra. Elemér valakit szeret!
gondolá magában, s bár meg kelle őt nyugtatni a gondolatnak, mégis
fájt neki, hogy ő mást boldogítand.</p>
<p>– Tehát vidd őt magaddal, szólt félre fordítva arczát. Én bele
egyezem. Most távozz előlem.</p>
<p>Elemér tétovázva, elszorult kebellel lépett Dalmához közelebb, s
oly suttogva, hogy más meg ne hallja, rebegé:</p>
<p>– Oh Dalma. Néhány szóm volna hozzád, titokban; hallgass ki
engem.</p>
<p>– Mit akarsz? Távozz előlem. Ha országos ügyeim végezém, hivatni
foglak. Távozz előlem.</p>
<p>Az utolsó intés oly indulatos hangon volt mondva, hogy Elemér
felrezzenve állt föl féltérdeltéből s zavarodottan hebegé:</p>
<p>– Látni sem akarod arczomat?</p>
<p>– Jelenléted felháborít! kiálta Dalma lángra gyúlt arczczal s
inte, hogy hozzák elé paripáját.</p>
<p>Elemér szótlanul vonult vissza.</p>
<p>Oh igazat mondott Dalma: az ifju jelenléte felháborítá őt, de
nem haraggal, hanem szerelemmel. Szédülni kezde azon magasságban,
melyre felemelkedék. A szerelem még csak akkor szerelem, ha félteni
kezd.</p>
<p>Az ég nem élő emberek számára van teremtve, tán a csillagok is
lekivánkoznának onnan, – ha szivük volna.</p>
<p>Dalma feldúlt kedélylyel tért vissza palotájába. Izgatott szíve
reszketett azon gondolatnál, hogy Elemérrel négy szem között titkos
beszédre találkozni fog, s maga körül gyűjté udvara minden
nagyjait, sorba veendő az országos ügyeket, hogy azok által mentül
messzebbre halaszsza ez <span class="pagenum"><a name="Page_52" id=
"Page_52">-52-</a></span> időt, s félve attól, a mit óhajtott,
sürgeté őket, hogy dolgaikat siessenek előadni.</p>
<p>Ekkor egyszerre belép egy hirnök, jelentve, hogy Disabultól
követ érkezett, s a chagán elé bocsáttatni kiván.</p>
<p>Dalmának szinte jól esett most e közbejövetel.</p>
<p>Felült trónjára s inte, hogy vezessék elé a küldöttet.</p>
<p>Kubláj volt az, kezén a király egyetlen leányát vezetve, talpig
lefátyolozottan.</p>
<p>Az emir földig hajolva közeledék a chagán elé; már az ajtónál
elkezde hajlongani, s háromszor ismétlé azt, míg a trónig ért.</p>
<p>– Üdvöz légy, ifju fejedelem. Üdvöz légy még egyszer; üdvöz légy
harmadszor is. – Te napja az égnek, pálmafája nemzetednek, hajnala
a dicsőségnek. Légy általam köszöntve királyom nevében.</p>
<p>Dalma összeránczolta szemöldeit, gondolva, hogy ettől félni
kell, mert hizeleg.</p>
<p>Az emir újra kezdé a virágos szókat, ájtatos kenettel ejtve
beszédét:</p>
<p>– Ámde lehet nap hold nélkül? élő fa virág nélkül? hajnal
hajnalcsillag nélkül? oh dicső chagán! neved fényéből csak egy
sugár hiányzik még, s im e sugárt királyom saját koronája ágaiból
töré le, itt küldve általam számodra egyetlen leányát.</p>
<p>S ezzel levevé a halavány, reszketeg leány fejéről a
fátyolt.</p>
<p>– Ez árulás! gondolá Dalma, s keblén mintegy önkénytelen
mozdulattal szorítá össze palástját.</p>
<p>Az emir éles szemei minden vonására figyeltek.</p>
<p>– Jól tudjuk, oh uram, folytatá ravasz alázatossággal, hogy te
dicsőséged magas érzetében elfeledéd azon kisebb érzelmeket, mik
mindennapi embereket boldogítni szoktak. Te a nőarczot kerülöd, s
szerelmet nem érezél soha. De lásd: e szűz alázatosan közeledik
feléd; nem kivánja ő, hogy dicsőségedet megoszd vele, nem kivánja,
hogy trónodra ültesd, elül ő annak zsámolyán is, s boldognak
<span class="pagenum"><a name="Page_53" id=
"Page_53">-53-</a></span> tartandja magát, ha egy mosolyodban
részesülend. Nézd, miként remeg tekintetedtől.</p>
<p>Jobban remegett Dalma az övétől.</p>
<p>– Jer, fejedelmi leány, szólt Kubláj, boruljunk e magas úr
lábaihoz, s könyörögjünk előtte, hogy fogadjon el téged
rabszolgálói legutolsójának.</p>
<p>Dalma rendbeszedé lelki erejét.</p>
<p>– Kelj föl, királyi hölgy. Előttem nem szokás térdepelni.</p>
<p>– Oh hagyd őt ott, szólt Kubláj végtelen alázatossággal. Ha
tudnád, mennyire boldog ő, hogy lábaidnál fekhetik. Születése óta
tégedet tanult imádni. Én neveltem őt, kedvenczem, szemem fénye
volt, mert általa hivém a varchoniták ketté szakadt országát ismét
összeköthetni. Még névszerint sem ismer férfit kivüled, hogy téged
ismerhessen egyedül. Te vagy ábrándjainak képe, álmainak neve,
szivének egyedüli gondolatja. Engedd, hadd maradjon lábaidnál.</p>
<p>Az országnagyok, látva, hogy Dalma mily hidegen, mily haraggal
tekint a leányra, elkezdtek zúgolódni, végre oda lépett a
rhabonbán.</p>
<p>– Uram, chagán. Emeld föl a leányt. Melletted üljön ő.</p>
<p>– Ki kérdezett? kiálta Dalma szokatlan haraggal.</p>
<p>– Az ajánlat becsületes.</p>
<p>– Ez ajánlat kárhozatos, suttogá fogai közül Dalma.</p>
<p>– Ezt visszautasítni nem lehet. Elfogadása örök béke,
elutasítása örök harcz.</p>
<p>– Nekem nincs kedvem a nősüléshez.</p>
<p>– A leány szép és ártatlan, hozzád ragaszkodik, királyi törzsnek
egyetlen virága. A kerek földön nem találandsz magadhoz
méltóbbat.</p>
<p>– A szerelemre nem elég az, hogy van ok szeretni.</p>
<p>– De a nősülésre elég ok az, hogy a hon java úgy kivánja.</p>
<p>Eddig csendesen beszélt Dalma trónja hátuljába vonultan a
rhabonbánnal, az utóbbi szavaknál hevesen, végre kitört.
<span class="pagenum"><a name="Page_54" id=
"Page_54">-54-</a></span></p>
<p>– Nem tudod, mit beszélsz, rhabonbán!</p>
<p>Az nyugodtan viszonozza:</p>
<p>– Megszoktam igazat mondani fejedelmem előtt.</p>
<p>– Bolondokkal vagyok körülvéve? kiálta Dalma, türelmetlenül
lépve le trónjából. Oh atyám, segíts onnan a magas égből! Majd erőm
hágy el, majd eszem!</p>
<p>Az országnagyok megzavarva álltak körül, nem is tudva gyanítni a
chagán magaviseletének okait.</p>
<p>– Távozzatok! szólt hevesen Dalma. Vége a kihallgatásnak. Ma
kedvetlen vagyok. Ne jőjjön elém senki semmi kérelemmel. Ma rossz
napom van. Kerüljétek kapuimat.</p>
<p>A vezérek fejcsóválva hagyták el a termet. «Mi lelhette a
chagánt? soha sem voltak ily szeszélyei.»</p>
<p>Kubláj mosolygott. Kezében tartá az indulatok kulcsát.</p>
<p>Susogva mondá Halilának:</p>
<p>– Te itt maradsz; s ott hagyta a leányt.</p>
<p>A férfiak eltávoztával az országnagyok nejei jöttek be a
terembe.</p>
<p>Dalma villámló tekintettel nézett végig rajtok.</p>
<p>– Mit akartok itt? Ki hívott benneteket?</p>
<p>A legéltesebb hölgy, egy ősz tisztes matrona előlépve mondá:</p>
<p>– Országunk szokásai azt parancsolják uram, hogy a chagán
menyasszonyát az országnagyok nejei veszik át, s a szent forrásban
megfürösztve, myrtussal megkoszorúzva hozzák vissza őt férjének.
Így lesz rajta ég áldása.</p>
<p>Dalma ingerelve volt, s azon gondolat támadt lelkében, hogy az
ajánlott menyasszonyt minden áron elidegenítse magától s boszúsan
válaszolt a nőknek:</p>
<p>– Az esetlen szokás. Nincs szükségem kopott babonáitokra. Isten
nem vezérelteti kezeit asszonyok által. Takarodjatok előlem. Én nem
hivattalak benneteket, férjeiteket is most küldtem el. Mi dolga
asszonynak ily helyen?</p>
<p>– Uram, chagán, szólt a tisztes agg nő: az ogur népnél az
asszony mindig egyenlő jogú volt a férfival.</p>
<p>– Az akkor volt! kiálta Dalma csattogó szóval, egészen
<span class="pagenum"><a name="Page_55" id=
"Page_55">-55-</a></span> elfeledkezve magáról. Most másképen lesz.
A férj királya nejének, s a nő férjének rabszolgája!
Takarodjatok!</p>
<p>A nők megütődve távoztak el: «Mi lelte a chagánt? soha sem bánt
ily durván asszonyokkal.»</p>
<p>Dalma összefont karokkal állt meg Halila előtt.</p>
<p>A leány reszketve veté fel vad, félénk szemeit.</p>
<p>– Hát én hova menjek, uram? Hát én ki rabszolgája leszek? kérdé
keserűen.</p>
<p>Dalma megfogá a leány kezét s élesen tekintve annak arczába,
kérdé:</p>
<p>– S valóban szeretsz te engem?</p>
<p>– Reszketek előtted uram.</p>
<p>– Érzem kezeden. Te félsz tőlem.</p>
<p>– Ez az egy az, mire tanítottak születésem óta.</p>
<p>– Csak félni tanítottak és szenvedni? Látom arczodon.</p>
<p>– Ha látod, légy irántam irgalommal.</p>
<p>– A mit a követ mondott, az mind hazugság. Te nem vagy boldog,
te szenvedsz.</p>
<p>– Nekem a panasz is tiltva van.</p>
<p>– Tiltva van ajkaidnak, de szemeid elárulnak.</p>
<p>– Én semmit sem mondék.</p>
<p>– Szivedbe látok.</p>
<p>– Ha szivembe látsz, akkor öless meg.</p>
<p>– Mit beszélsz?</p>
<p>Halila összeszedé minden bátorságát.</p>
<p>– Mert akkor azt látod abban, hogy én téged nem szeretlek.</p>
<p>Dalma örömét elrejteni nem tudó arczczal ragadá meg a leány
kezét, ki midőn azt hivé, hogy őt halálosan megsértette, nem is
sejtheté, mily örömet szerzett neki.</p>
<p>– Te engem nem szeretsz? Te iszonyodol tőlem ugyebár? magad sem
tudod miért: valami titkos ösztön azt sugja lelkednek, légy hideg
irántam?</p>
<p>Halila nem bírta megérteni a kifejezést Dalma szemeiben;
elszántan térdre bocsátkozék előtte: <span class="pagenum"><a name=
"Page_56" id="Page_56">-56-</a></span></p>
<p>– Kivallottam; megölhetsz. Ha elhallgatom, szivem öl meg.</p>
<p>– Te nem szeretsz engem? folytatá Dalma, a leány érzelmeit
fürkészve, mert valakit mást szeretsz?</p>
<p>Halila a kérdező kezét magához vonta le.</p>
<p>– Öless meg, oh Dalma. Inkább te, mint atyám.</p>
<p>– Ne félj, szólt Dalma ragyogó arczczal s keblére voná a leányt.
Én védeni foglak. Szeretlek most, mert nem szeretsz. – Halila
csodálkozva tekinte rá.</p>
<p>– Te nevetve gyilkolsz meg engem.</p>
<p>– E csókra esküszöm, boldoggá teendlek. Szólt Dalma a leány
homlokát megcsókolva. Nevezd meg szerelmed tárgyát, s én Istenre
fogadom, hogy tieddé teendem őt, bár ki legyen; elrejtelek atyád
haragja elől, hol a gondolat sem találand reád; hadat kezdek
miattad a félvilággal, hogy te boldog lehess azzal, a kit szeretsz.
Nevezd meg őt.</p>
<p>Dalma szive repesett azon gondolatnál, hogy félelmes
menyasszonyát elcsábíthatja – más számára. Halila félénken huzódott
tőle vissza.</p>
<p>– Mondám chagán, hogy én csak félni tanultam életemben, de azt
megtanultam jól, megbocsáss, ha szavaidban bízni nem tudok. Attól
félek, hogy te csak azért akarod megtudni e nevet, hogy őt ölethesd
meg. Nem fogom őt elárulni.</p>
<p>– Te nagyon szereted, mert félted őt. Nem kényszeríthetlek, hogy
higyj szavaimnak, de okot adhatok rá. Látod arczomon, mint örülök,
midőn szemembe mondod, hogy nem szeretsz, hogy iszonyodol tőlem,
hogy másért epedsz, oh mert én sem szeretlek téged, én is mást
imádok. Értesz-e már engem?</p>
<p>Halila szivében új világ derült e szavakra.</p>
<p>– Nem volnék nő, ha nem értenélek. Megmentesz magadtól, hogy
megmenekülj tőlem.</p>
<p>– Az égre, úgy van. Mielőtt leáldoznék a nap, kedvesed karjai
közt leendesz. Szólj, érdemes-e ő kezedre? szép, bátor és
nemesszivű? <span class="pagenum"><a name="Page_57" id=
"Page_57">-57-</a></span></p>
<p>– Egyike vezéreidnek.</p>
<p>– Annál jobb. Közülök bármelyik méltó hozzád. Országom első
férfiai ők.</p>
<p>– Nincs több férfi a világon, csak ő.</p>
<p>– Jól van, nagyon jól. Jer közelebb hozzám. Suttogjunk
csendesen. Ne félj, kedvenczem vagy. Hisz nem szeretjük egymást.
Akárki bántson, én oltalmazlak, akármit kivánj, én megadom. Mondd
el bizalmasan, mint szerettél kedvesedbe? Tekints úgy, mintha
hölgytársad, barátnéd előtt szólanál.</p>
<p>– Ah Dalma, biztató szavaid lábaidhoz lánczolnak engem. Te nem
is gyanítod, hogy e rövid élet mily hosszú fájdalom volt nekem.
Csak akkor tudhatnád, mennyire boldogította a halálra üldözöttet
az, ki védelmére föllépett. Egész éltem egyetlen szenvedés volt, s
midőn azt egy borzasztó halállal kellett volna befejeznem, midőn
népem ördögeinek akartak megáldozni, akkor halálos rettegéseimben
Istenhez kiálték, e szóra egy férfi jelent még előttem, kinek
arczában Isten arczára ismerék. Egy maga egy őrült világ ellenében
lépett védelmemre, kezemet megragadva, emberfölötti nyugalommal
mondá: «én megszabadítlak téged». És a mióta ő visszaadta éltemet,
azóta szeretek élni.</p>
<p>– Beszélj tovább. Szavaid gyönyörködtetnek engem.</p>
<p>– Oh én remélni sem merem, a mit igértél, őrültség volt tőlem
kivallani.</p>
<p>– Szivedre hallgass és légy bátor.</p>
<p>– Atyámra gondolok és reszketek.</p>
<p>– Te csak szerelmedre gondolj. A gyűlölet dolgait majd elvégzem
én.</p>
<p>– Ah, hisz azt sem tudom még, hogy szerelmem talál-e
viszonszerelmet?</p>
<p>– Nem bizol szivedben? Szerelmed öntudata nem tesz-e bátorrá?
Tégy megbizottaddá, s én elődbe hozom választottodat. Te légy nő és
hódítsd meg őt. Ki ő?</p>
<p>Halila tétovázva tekinte Dalmára, szólni akart, de <span class=
"pagenum"><a name="Page_58" id="Page_58">-58-</a></span> arcza
egyszerre kigyuladt, s szemérmesen takarta azt el fátyolába.</p>
<p>– Arczom szégyentől ég.</p>
<p>– Büszke légy reá, ha szereted.</p>
<p>A lány szive szorult, mintha vissza akarta volna fojtani a
szót.</p>
<p>– Jer, súgd fülembe, szólt Dalma, édes gyöngédséggel vonva
Halilát magához, s az alig hallhatóan rebegé hevülő kebellel a
kedves nevet:</p>
<p>– Elemér…</p>
<p>Mint ki véletlenül kigyóra tapodott, sikolta föl egyszerre
Dalma, s míg egy kezével dühösen taszítá el magától a leányt,
másikkal hevesen szorítá annak karját.</p>
<p>Halila ijedten tekinte reá. A kimondott név fölébreszté Dalma
szivében a női féltés szenvedélyeit. Egy perczig villámló haraggal
tekinte a leányra, ki megsemmisülve állt előtte, azután könyekkel
teltek meg szemei, s karjai erőtlenül hanyatlottak alá.</p>
<p>E fájdalmas arcz, e lesütött könyes szemek, e megtört állás, a
lehajlott kezek imádásszerűen összekulcsolva: minden csupa női volt
rajta. Ha most vigyázott volna rá gyanakodó szem, az asszonyt
lehetetlen lett volna meg nem ismernie benne.</p>
<p>– Őt szereti, suttogá magában. Milyen boldog, hogy őt
szeretheti, hogy ezt megvallhatja előtte. Nagyon szeretheti, mert
egy korona helyett az ő szivét választja; oh én is azt választanám,
ha lehetne!</p>
<p>Halila rettegve látta, hogy a chagán könyezik.</p>
<p>– Mit tettem én?</p>
<p>Dalma gyűlölettel fordítá arczát Halila felé, oly gyűlölettel,
minőt csak egy szerelemféltő nő szemei képesek kifejezni.</p>
<p>– És bizonyosan ő is szereti e leányt, gondolá magában, hiszen
maga mondá, hogy szeret valakit. A leány szép, ő érte tért vissza
parancsom ellen. Élte veszélyével szabadította meg, bizonyosan
szereti őt. <span class="pagenum"><a name="Page_59" id=
"Page_59">-59-</a></span></p>
<p>Halila perczről-percze fenyegetőbb indulatokat olvasva le Dalma
arczáról, kétségbeesve veté magát annak lábaihoz.</p>
<p>– Ne higy szavaimnak. Felejtsd el, a mit mondtam. Én
megcsaltalak. Nem igazi nevet mondtam neked. Én soha sem láttam őt,
oh hagyd őt élni.</p>
<p>– Mennyire szereti őt! gondolá Dalma. Kész megtagadni, hogy
megmentse.</p>
<p>Halila nem bocsátá el Dalma kezét.</p>
<p>– Oh ha büntetni akarsz, büntess egyedül engemet. Esküszöm
neked, hogy ő nem szeret engem, egy szóval, egy tekintettel sem
biztatott soha.</p>
<p>Dalma lelkén reménysugár kezde keresztültörni.</p>
<p>– Hátha Elemér valóban nem szereti őt? E gondolat édes nyugalmat
szállíta háborgó indulataira, s boldog eszmék hizelgék körül
szivét, arczán mosolyban törve ki, midőn egyszerre jéghidegen
emelkedék föl szivében a tiltó gondolat: «Te nem lehetsz nő. Te nem
lehetsz boldog».</p>
<p>Köröskörül a palota oszlopaira felirva, arany betűkkel ragyogott
e mondat: «semmi áldozat sem nagy a honért».</p>
<p>Dalma megroskadt e gondolat nagysága előtt.</p>
<p>Fölemelé a leányt lábaitól s csöndes szenvedélyhagyta hangon
szólt:</p>
<p>– Légy nyugodt. Ha arczomat fenyegetőnek látod, attól ne félj.
Te engem érteni ne akarj, csak bizni tudj.</p>
<p>– Miért vagy hát felháborodva?</p>
<p>– Miért háborog a tenger? szólt Dalma, s utána gondolá: talán
annak is szivet adtak, s megtilták szeretni? Boldoggá teendlek,
megigértem azt. Hiába nézed arczomat. Titkos irás annak minden
vonalma, melynek betűit ember nem ismeri. Adj hálát Istennek, hogy
erőtlen asszonynyá teremtett, kinek szenvedni, sírni és szeretni
szabad.</p>
<p>Dalma szédülve kerese támaszpontot kezeivel. Arcza elsápadt.</p>
<p>– Uram, te ingadozol. <span class="pagenum"><a name="Page_60"
id="Page_60">-60-</a></span></p>
<p>– Én nem, hamarább a föld, szólt Dalma, megerősítve magát.
Vonulj a mellékterembe. Majd hivni foglak. Senkinek ne szólj.</p>
<p>Halila engedelmesen távozék.</p>
<p>Dalma reszketve emelé kezeit az égre.</p>
<p>– Atyám! légy velem. Erőm roskadoz: e harcz nem emberi, és én
csak nő vagyok. Vakmerő voltam a sorsot hivni fel küzdelemre,
segíts, mert elbukom. Hozd elém arczodat, azt a haldokló arczot,
melynek megesküvém, hogy el nem árulom magam, hogy ne lássak mást,
mint azt, s szivem hideg legyen, mint a tied, ki már odafenn
élsz.</p>
<p>A fohász sikeres volt. Dalma új erőt érze lelkébe szállni,
vas-kemény akarata ismét visszatért. Köszönve inte fölfelé.</p>
<p>– Érzem hideg lehelleted. S azzal ajtóőreit szólítá. Keressétek
föl Elemért, s vezessétek elém; szólt nyugodtan.</p>
<p>– Itt várakozik ajtód előtt, uram.</p>
<p>A vér újra elözönlé Dalma arczát, arra nem várt, hogy ily rögtön
találkozzék vele; «ne még, ne még», inte apródainak, várjatok egy
pillanatig, s azzal sietett trónjához, koronáját feltéve fejére,
mintha e hideg érczövtől várná a segélyt indulatai lángja
ellen.</p>
<p>– Most jöhet.</p>
<p>Elemér csüggedten lépett Dalma elé, mint ki erejét régóta gyűjté
egy elhatározó pillanatra, s mindazt kevésnek érzi, midőn a
pillanat elérkezett.</p>
<p>– Szólni akartál velem? kérdé szárazon Dalma.</p>
<p>– Még mindig ily haraggal nézesz reám?</p>
<p>Azon kérő arcz, e fájdalmas hang megdöbbenték Dalmát. Semmi sem
oly csábító a nőnek, mint a férfifájdalom. Inkább jó kedvet
erőszakolt magára, csakhogy őt ily szomorúnak ne lássa.</p>
<p>– Arczom hazug, ha haragot mutat; én örömest beszélek veled. A
mit hibáztál, azt ifjuságodnak megbocsátom. <span class=
"pagenum"><a name="Page_61" id="Page_61">-61-</a></span> Te
kedvesedről akartál szólani, és ez kellemes tárgy, kivált barátok
között, mint mi, kik egymásra nem féltékenyek. Beszéljünk róla,
szép-e? ismerem talán? hol lakik?</p>
<p>– Még eddig csupán szivemben.</p>
<p>Dalma nevetni kezdett, csak felületes értelmét tartva meg a
szónak.</p>
<p>– Úgy bizony kicsiny helyen megfér.</p>
<p>– Kérlek Dalma, ne nevess ki, s ne viseld magad úgy mint király,
hanem úgy mint egykori jó barátom. Gondold, mintha most volna az,
midőn egymásnak megfogadtuk, hogy a melyikünk előbb meghal, a másik
azt követni fogja.</p>
<p>– Örömmel hallgatlak.</p>
<p>– Tudod, hogy én bohó, ábrándos, babonás fiu voltam mindig.</p>
<p>– Jól tudom, most is az vagy.</p>
<p>– Szivem mindenha tele volt rajongó képzelemmel, mely az
alaktalan ürben repkedett tétovázva, mint valami bolondos méhe,
mely virágok helyett csillagról-csillagra szeretne szállani.</p>
<p>– Ez gyermekkori betegséged volt.</p>
<p>– A hogy érett a szív, a vágyak tárgyat követelnek maguknak.</p>
<p>– S te azt nagy hamar megtaláltad.</p>
<p>– Sokáig nem az élő világban. Szivemet hölgy emléke nem tudta
betölteni.</p>
<p>Végre azon eszmére jutottam, melylyel köznépünk szokott tért
nyitni ábrándjainak.</p>
<p>– Bőjtöt tartottál a «Dev»-ek napján, hogy éjszaka megálmodd, a
kit szeretni fogsz?</p>
<p>– Találtad.</p>
<p>– Kérlek: engedd meg, hogy nevessek fölötted.</p>
<p>– Nekem fájni fog, ha nevetsz.</p>
<p>– S megjelent előtted a jövendő kedves?</p>
<p>– Igen. Azon éjjel háromszor jelent meg álmomban; <span class=
"pagenum"><a name="Page_62" id="Page_62">-62-</a></span> lelkem
túláradott a gyönyör miatt. Ez álom boldoggá tett és
boldogtalanná.</p>
<p>– S föltaláltad-e e tündértüneménynek testi képmását is?</p>
<p>Elemér kétkedve felelt a kérdésre:</p>
<p>– Nem tudom.</p>
<p>Dalma csodálkozva rázta fejét: «nem tudod?» Ez zavart felelet.
Tán ismerőseid közül többekhez hasonlít?</p>
<p>– Csupán egyhez. Vonásról vonásra: szemei, arcza ugyanazok.
Könyei és mosolygása, jövése és távozása oly tébolyitólag híven
hasonlítnak az élőhöz.</p>
<p>Dalma kiváncsisága bámulattá nőtt.</p>
<p>– Kihez?</p>
<p>Elemér odahajolt hozzá, megfogá kezét s rebegve mondá:</p>
<p>– Te hozzád…</p>
<p>Dalma ijedten sikolta fel, s kezét visszarántá.</p>
<p>– Mi bajod? kérdé Elemér.</p>
<p>– Semmi… Gyűrűd megszúrta kezemet.</p>
<p>Elemér folytatá szavait, nem gondolva, hogy minő gyötrelemmel
halmozzák azok el Dalma szivét.</p>
<p>– Azóta ez alakot nem birom elfeledni: nappal napom, éjjel
csillagom e kép. Bárhova megyek, előttem áll; ha elalszom,
mosolygást ölt arczára, mellém ül, megölel, hizelegve kedvesének
nevez; arczát arczomra fekteti s könyeit ölembe sírja s fájdalmasan
panaszkodik, hogy fogva van a hideg égben s nem lehet enyém
örökre.</p>
<p>– Elemér! Mit akarsz? Kiálta Dalma irgalomért könyörgő
arczczal.</p>
<p>– Mit akarok? szólt Elemér vadul lángoló szemeivel keresztül
nézve Dalma szemein. Meg akarom tudni, hogy létezik-e ily nő az ég
alatt? nő, ki hozzád vonásról-vonásra hasonlít? A ki tulajdon
képmásod testben és lélekben, saját másolatod asszonyi alakban?
van-e ily nő, van-e ily nő, Dalma?</p>
<p>A leány keble majd megszakadt e kinzó kérdések alatt,
<span class="pagenum"><a name="Page_63" id=
"Page_63">-63-</a></span> arcza elsápadt, feje szédülni kezde,
utolsó erejével halkan rebegé:</p>
<p>– Ily nő – nem létezik sehol.</p>
<p>S azzal ájultan rogyott össze.</p>
<p>E pillanat iszonyú világot önte Elemér lelkébe, világot, mely
elvakítá, mielőtt láthatott volna. Egész valója remegett, mint ki
Istennek jelenlétét érzé, s a kedves gyermeket, kit elaléltában
karjaival fogott fel, borzadva tevé le nyugágya zsámolyára, félre
fordítá tőle arczát, mintha félne tekintetével találkozni. Tagjain
szent borzadály futott végig.</p>
<p>Dalma eszmélni kezde s halkan rebegé:</p>
<p>– Elemér.</p>
<p>– Uram.</p>
<p>A leány felemelkedék s félébren suttogá:</p>
<p>– Miről beszéltünk?</p>
<p>Elemér nem birt felelni.</p>
<p>– Arról beszéltünk úgy-e bár, szólt Dalma folyvást félig csukott
szemekkel, hogy van egy szerencsétlen nemzet, melynek élete attól
függ, hogy uralkodója asszony ne legyen.</p>
<p>– Valóban: arról beszéltünk, szólt Elemér félelmes
elfogultsággal.</p>
<p>– Te azt kérdezéd tőlem, folytatá Dalma holdkóros álmodozással,
hogy ha egy nőnek egyik kezével szivét, másikkal hazáját kellene
megölni, s választania kellene, melyiket választaná?</p>
<p>– Valóban, erről mind beszéltünk, szólt Elemér mindinkább
összeroskadva a gondolat terhe alatt, mely lelkére súlyosult.</p>
<p>E perczben egyszerre magához tért Dalma s sötét szemeit
felnyitva, körültekinte:</p>
<p>– Hol vagyok? Mi lelt?</p>
<p>– Elszédülél, uram.</p>
<p>– Miért nem jöttél segélyemre?</p>
<p>– Tevém azt, de nem vetted észre. <span class="pagenum"><a name=
"Page_64" id="Page_64">-64-</a></span></p>
<p>– Beszéltem valamit az imént?</p>
<p>– Egy hangodat sem hallám.</p>
<p>– Hát az előtt mi tárgya volt beszédünknek? Úgy. Igaz. Te egy
leányról beszéltél, a ki téged szeret. Ismerem őt.</p>
<p>– Egy szót se többet erről, szólt Elemér nyugtalanul. Felejtsd
el szavaimat.</p>
<p>Dalma megfogá Elemér kezét s szilárd hangon kérdé tőle:</p>
<p>– Hivem vagy-e?</p>
<p>– Parancsold, hogy meghaljak, viszonza ez lovagi ábránddal s
bebizonyítom, a mit kérdezél.</p>
<p>– Meghalni könnyű, élni nehezebb. Van egy hölgy, ki téged
szeret.</p>
<p>– Nem óhajtom azt tudni.</p>
<p>– E hölgyet szeretned kell viszont.</p>
<p>– Emberi hatalom alatt áll-e a szerelem?</p>
<p>Dalma büszke öntudattal mondá, keblére téve kezét:</p>
<p>– Van, a ki szivéből ki tudja tépni a szerelmet.</p>
<p>– De nem volt soha, ki azt idegen földbe tudta volna
átültetni.</p>
<p>– Neked tudni kell: e nő ama királyleány, kit nekem
menyasszonyul hozának.</p>
<p>– Értelek! kiálta fel Elemér.</p>
<p>– Akkor megöltél, hogyha értesz, szólt Dalma elfordítva égő
arczát. Mondd, hogy engedelmeskedel.</p>
<p>– Egy egész világrendszert bontasz szét szivemben! sóhajta
Elemér fájdalmasan.</p>
<p>– Ah! azt hiszed, hogy csak neked van szived?</p>
<p>– Ne lett volna soha! oh így belső seb által vérzem el.</p>
<p>– Sebet vágnak a fán is, midőn új ágat oltanak bele. Ez a leány
téged szeret.</p>
<p>– Azért temessem el?</p>
<p>Dalma indulatosan kiálta fel: Ha értesz és mégsem értesz, akkor
rosszabb vagy nálamnál. Pedig jobbnak kell lenned, mert erősebb
vagy. <span class="pagenum"><a name="Page_65" id=
"Page_65">-65-</a></span></p>
<p>Elemér fájdalomteljes lemondással nyujtá kezét.</p>
<p>– Tégy velem, mit kivánsz. Én kész vagyok.</p>
<p>Dalma megragadá hévvel az ifju jobbját s némán megszorítva azt,
felmutatott az égre.</p>
<p>– Mit mutatsz ott nekem? szólt búsan Elemér.</p>
<p>– Jutalmadat… susogá Dalma szellemcsöndes hangon.</p>
<p>S azzal a mellékterembe sietve, elévezeté a várakozó leányt.</p>
<p>Halila elpirult és reszketett, midőn Elemért meglátta.</p>
<p>– Oh Dalma, én reszketek előtte, szólt, arczát annak keblére
rejtve.</p>
<p>– Ilyenkor legszebb a nő. A szemérempír legbájolóbb szine az
arcznak. Elemér! vedd e gyöngéd kezet.</p>
<p>Az ifju visszafojtá keblében indulatait s elfogadá a leány
remegő kezét.</p>
<p>– Vőlegényed kissé szomorú fiu, szólt Dalma mosolyogva. Te rajta
légy, hogy felvidítsd. Szive nem nyilt meg nő előtt soha, te azt
tedd, hogy utánad bezáródjék. Csupán álmok szokták őt háborítni, te
tedd őt boldoggá, hogy ne álmodhasson. Igérd meg nekem, hogy
boldoggá teended őt.</p>
<p>A leány zokogva hajolt Dalma kezére, míg Elemér az őrültséghez
volt közel.</p>
<p>– Most menjetek. A Tula-szigeten ismered rejtett
mulató-lakunkat, ennek magányában töltsétek boldogságtok első
havait. Disabul ne aggódtasson benneteket. Elemér, jusson eszedbe,
hogy a kit kezedbe adok, ez üldözött angyal, kit csak te menthetsz
meg ördögeitől, s ki téged Istenként imád.</p>
<p>– Ha védeni kell, védeni fogom, szólt ez keserű nyugalommal.</p>
<p>– Most távozzatok a palota rejtek-ajtaján. Röviden bucsúzzatok.
El, el!</p>
<p>– A viszontlátásig! rebegé Elemér bánatosan.</p>
<p>– Soha! sóhajta Dalma. <span class="pagenum"><a name="Page_66"
id="Page_66">-66-</a></span></p>
<p>– Légy boldog örökre; szólt a leány, megcsókolva kezét.</p>
<p>Dalma szomorúan tekinte utánuk.</p>
<p>Míg lépteik hangzottak, hallgatózott, s midőn nem hallék többé
semmi, akkor lerogyott térdére, s arczát ágya leplei közé takarva,
sírt keservesen: «Soha sem látom őt többet!»</p>
<p>A könyek elolták a fájdalom tüzét. Azután megnyugodva kelt
föl.</p>
<p>– Meg vagyok mentve, suttogá magában. A szív jéggé fagyott.
Megszabadultam azoktól, a kik üldöznek és megszabadultam attól, a
ki szeret. Atyám! ott a magas égben. Elégült vagy-e velem?</p>
<p>E pillanatban hivatlan látogató zavará meg a chagánt.</p>
<p>Kubláj tolakodék elő, mosolygó pofával kérdezősködve Dalmától
menyasszonya felől. Dalma keserű boszúval tekinte az emberre, ki őt
legszentebb fájdalmai közepett háborítá.</p>
<p>A boszú kifejezése lassankint gúnyos kárörömbe ment át
tekintetében.</p>
<p>– Vágd le szakállodat, emir s tipord a sárba, szólt neki
gúnyolódva. A leány, kit számomra menyasszonyul hoztál, míg én nem
tartám rajta szemeim, vezéremmel, kit még apja udvaránál
megszeretett, megszökött.</p>
<p>Kubláj megnémult, mint kit kővé változtattak.</p>
<hr class="tb" />
<p>A Tula szigetén, magas nyírfáktól árnyékozva állt azon kis
csendlak, melybe Elemér Halilát vivé.</p>
<p>A sziget mellett el lehetett hajókázni, a nélkül, hogy e lakot
valaki észrevegye. Valami szent tartózkodás tilta mindenkit ott
kikötni. A hagyomány szerint ott voltak eltemetve Bertezena hamvai,
s ott szoktak a fejedelmek összejönni az Istennel, midőn nagy
veszély idején tanácsot kérnek tőle.</p>
<p>A magányos lak egészen fából volt épülve, kivül barna diófával
kirakva, magas ereszeit czédrusfa oszlopok tarták, <span class=
"pagenum"><a name="Page_67" id="Page_67">-67-</a></span> miknek
kigyós tekervénye szent mondatokkal volt beirva, a falak belseje
simított tarka gyökérfából; az ajtók tábláiba csaták és áldozatok
képei faragva. Köröskörül a vadul összenőtt lombok szentséges
sötétje.</p>
<p>Két hó mult azóta. A rejtett lak ajtai nappal mindig zárva
voltak, csak midőn feljött a hold, s a magányos sziget fái susogtak
az esti széltől, lehete látni a széltől félreingatott lombok között
megnyilni egy ablakot, melyen halvány arcz nézett lopva ki, s néha
az ajtón egy fehér női alak suhant ki, félve és futva.</p>
<p>A hold ismét úszik csendesen a felhők fölött, el-elbujva, s
átragyogva; a vizen egy keskeny csónak úszik lefelé; az evezőn
kívül még egy férfi ül benne.</p>
<p>A sziget-parton kikötnek. A hajós megállítja társát.</p>
<p>– Uram, nem kellek tovább?</p>
<p>– Akár elveszsz miattam.</p>
<p>– Örömest szolgálnék még, mert jól fizetsz.</p>
<p>– Első vagy a varchoniták között, a ki úgy szereti a pénzt.</p>
<p>– Tatár volt az anyám, s aranyat csodált meg. Ha megfizetsz
érte, még az ő sírját is megmutatom.</p>
<p>– Nincs rád több szükségem.</p>
<p>– Talán mégis. Megfizettél, hogy beszéljek, most már fizess meg,
hogy hallgassak.</p>
<p>– Valóban. Most juttatod eszembe. Fogadd ezt, hogy hallgatni
tudj.</p>
<p>A hajós tenyerét nyujtá az ajándék elé, de az egy gyilok volt,
mely őt sziven üté, s melytől örökre megtanult hallgatni. – A férfi
az erdő sűrűjében tünt el.</p>
<hr class="tb" />
<p>A hold fénye besütött a rejtekház ablakán, átlopózva az eléhajló
lombok levelein. Benn egy halvány, megtört férfi alak járt, egy
gyönge nő karjára támaszkodva, sápadtan, mint kisértet.</p>
<p>A holdfény úgy illik mindkettőjök arczához. <span class=
"pagenum"><a name="Page_68" id="Page_68">-68-</a></span></p>
<p>– Jer, ülj e kerevetre, szól Halila. Hajtsd fejedet vállamra,
kezedet add kezeimbe.</p>
<p>A férfi bágyadtan hanyatlik ülőhelyére, szép arcza elhervadt,
szemeiből kiégett a tűz, homlokát nem emeli többé oly büszkén.</p>
<p>– Erőtlen vagyok ugy-e bár? szól reszketeg hangon; kezem hideg
mint a jég, s fejem forró mint a tűz. – Szegény nő!</p>
<p>– Miért sajnálsz engem? Én boldog vagyok, hogy ápolhatlak.</p>
<p>– Menyasszonyéjed óta szüntelen. Elhervadtam, mint a letört
galy. Valaki megátkozott engem, s az átok mindkettőnket ért. Te is
együtt hervadsz el velem. Jobb sorsot érdemelnél.</p>
<p>– Ne csüggedj. Még leszünk boldogok, szólt a nő, de ajkai
rebegése tanusítá, hogy zokogását alig birja visszafojtani.</p>
<p>– Gondolod? Gyógyított valaha iraló hasonló betegséget, mint az
enyim?</p>
<p>– A vén jós ott a sziget alatt azt mondá rólad, hogy tested
ép.</p>
<p>– Hanem lelkem beteg, ugy-e? Azt elhallgatá. Tehát meg fogok
gyógyulni nemsokára?</p>
<p>– Még az éjjel igérte, hogy fájdalmaidtól megszabadulsz.</p>
<p>– Még az éjjel; sóhajta Elemér és gondolá, hogy akkor azután
vége lesz mindennek.</p>
<p>A halál sejtelme csalhatatlan.</p>
<p>Elemér szomorúan tekinte Halilára s megsajnálta a szegény nőt,
és azt gondolá, hogy ne legyen ott, midőn meg fog halni.</p>
<p>– Jó nő. Tehát a vén jós azt igérte, hogy számomra gyógyfüveket
fog küldeni?</p>
<p>– Még az éjjel kell értök mennem.</p>
<p>– Miért éjjel?</p>
<p>– Tudod, hogy nappal félve hagyhatom el rejtekünket.
<span class="pagenum"><a name="Page_69" id=
"Page_69">-69-</a></span></p>
<p>– Úgy, igaz: hisz mi titokban élünk itt. Senki sem izent, senki
sem keresett, mióta itt vagyunk?</p>
<p>– Nem vettem észre.</p>
<p>Élve temettek el, gondolá Elemér búsan. – No, jól van. –
Nemsokára megszolgáltuk a sírt. Ott is jó lesz feküdni. – Tehát
menj a vén jóshoz derék nő, s aztán megjőjj hamar. El ne
feledkezzél, ha a szent fákhoz jutsz, értem imádkozni.</p>
<p>– Minden gondolatom imádság te érted.</p>
<p>– Köszönöm, köszönöm. Hadd megcsókolnom kezedet. Arczodat ne!
Elhervadna lehelletemtől. – Te áldott teremtés. Ki véd meg téged,
ha én nem leszek? Eredj, – eredj.</p>
<p>– Könyezni látlak, ha visszatérek, mosolyogni lássalak.</p>
<p>– Szegény asszony. Ez minden boldogságod. Könyem, ha távozol,
mosolygásom, ha jösz. Áldjon meg az ég. Áldjon meg úgy, a hogy meg
voltál átkozva eddig.</p>
<p>– Akkor téged kell meggyógyítnia, szólt Halila érzékenyen
karolva át hervadó kedvesét.</p>
<p>– Megállj még, úgy fázom, úgy reszketek. Hiába takargatsz.
Perzsia minden préme sem melegít fel engem. Add ide kardomat. Ne
kérdd: minek? Jól esik, ha megtapinthatom vasát.</p>
<p>Halila oda nyujtá a kardot. Elemér lázas örömmel szorítá ezt
szivéhez.</p>
<p>– Igy, most már nem reszketek.</p>
<p>A varchonitáknál ősi szokás volt, hogy mikor a férfi haldoklott,
mellé fekteték a kardot s azzal együtt temették el. Elemér előre
gondoskodott magáról. Azután gyöngéden megsimogatá Halila fürteit:
«vigyázz magadra az úton, az ég oltalmazzon. Légy boldog
örökre.»</p>
<p>– Miért mondod «örökre?» kérdé a nő keserű előérzettel.</p>
<p>Utolsó áldása volt az neki.</p>
<p>– Isten veled, susogá, még egyszer megszorítva kezét.</p>
<p>A nő megcsókolá hideg homlokát. <span class="pagenum"><a name=
"Page_70" id="Page_70">-70-</a></span></p>
<p>– Míg visszatérek, álmodjál édesen. Bennem minden érzés azt
súgja, hogy te újra felvirulsz. Én boldog vagyok, ha arczod
láthatom s álmaid felett virrasztani nekem mennyei üdv. Mielőtt a
gönczöl elfordulna, visszatérek s a hajnal új napot hoz.</p>
<p>A nő eltávozott, csókot és könyes pillantást vetve vissza a
küszöbről.</p>
<p>– Több hajnal nem jön föl én reám, sóhajta Elemér. Légy boldog
örökre! suttogá, midőn az nem is hallhatá már.</p>
<p>A hold méla fénye szüntelen változó alakokat fejte az ingatott
lombok közül a padozatra. Elemér ábrándozva, álmodozva maradt ott
magában, s beszélgetett, vagy tán csak álmodott, s azt hivé, hogy
beszél.</p>
<p>– Ketten maradtunk ismét: te és én. Mit akarsz? Hová csalogatsz?
Ha nem vagy élő lény, miért jelensz meg előttem? Miért lopod ki
belőlem a lelket? Miért mosolyogsz rám? Itt és ott, és amott és
mindenütt, a hova nézek, előttem állsz. Látlak, kezedet szorítom,
arczodra nézek, hallom hangodat, beszélek veled. És még sem vagy
senki. Nem látja más alakodat, csak én… ülj mellém… A sírba is
velem fogsz-e jőni?… Hm, tudod, mit gondolok most? Ha e perczben, a
hogy így keblemen fekszel, e kardot itt a te és az én szivemen
egyszerre keresztül ütném, hogy soha el ne válhatnánk egymástól!
Mit szólsz hozzá? Azt nemde, hogy kezemet nem birom megmozdítani.
Már félig álmodom és nem tudom magamat ez álom ellen védni. Azt
hiszem, hogy látok, mozgok és beszélek, pedig szemem zárva van,
ajkam néma, kezem mozdulatlan. Jól tudom, hogy ez álom és nem tudok
belőle fölébredni! oh ez érzés öl meg engem! Látod ha élő lény
volnál, milyen boldogok lehetnénk együtt, míg most meg kell ölnöd,
hogy olyan lélekké tégy, miként magad… Te is szeretsz nagyon: oh
jól tudom én azt. De egyre nem gondoltál. Hátha neked itt kell
maradnod, míg én tova szállok? ugy-e, hogy elkomorodtál?… Sirsz?…
Nos, <span class="pagenum"><a name="Page_71" id=
"Page_71">-71-</a></span> miért nevetsz megint? Ah értelek, ha én
meghalok, te is meg tudsz halni, s akkor mindketten egy helyre
megyünk… Tehát a szellemek találkoznak a túlvilágon! úgy boldogság
meghalni… Te is vágyódol oda? Ez örök álomországba, ott leszünk.
Harmadnap este, hogy én elhagyom a földet, te is utánam jösz. Addig
én elkészítem a vőlegényi sátort, napsugárból, szivárványból,
éjszakfényből, fellegborulásból… Ott fogunk lakni örökké… ott
fogunk örökké álmodozni, ott megmondod nekem, ki voltál itt e
földön? ott el nem válunk egymástól soha.</p>
<p>Elemér teljes gyönyörrel emelé föl álommosolygó arczát, s tagjai
reszkettek a kéjtől, mely lelkét elfutotta.</p>
<p>E perczben halkan felnyilt a hajlék ajtaja, s a küszöbben
megjelent ama férfi, kit a megölt hajós a szigetre hozott.</p>
<p>A jövevény csöndes léptekkel járult az alvó ifju elé. Meglátta,
hogy milyen halvány. A láz gyötörte épen.</p>
<p>– Valóban sápadt fiu, dörmögé az idegen. A szerelem megárthatott
neki. Alszik, mosolyog, álma nyugtalan. Szerelemről álmodik.
Ijedtségre fog ébredni.</p>
<p>Ezzel halkan oda vivé jéghideg kezét Elemér arczához, s
végigsimítá rajta.</p>
<p>Az ifju felriadt az ellenszenves érintésre.</p>
<p>– Ki az? mit akarsz? kérdé az előtte álló alaktól.</p>
<p>– Ha megmondom, hogy ki vagyok? megtudod, hogy mit akarok,
felele, s leereszté hosszú köpenyét. Az én nevem Kubláj emir.</p>
<p>Elemér meg sem indult e szóra, keserű mosolylyal mondá:</p>
<p>– Ismerlek. Megtudtad, hogy haldoklom, s eljöttél, hogy meglásd,
mint mulok ki?</p>
<p>– Áldom a sorsot, hogy nem halálod után jöttem.</p>
<p>– Miért?</p>
<p>– Mert akkor nem ölhetnélek meg.</p>
<p>– Balga ember. Tehát dicsőséget akarsz abban lelni, hogy egy
haldoklót megölj, ki félóra mulva ugyis meghalt volna? <span class=
"pagenum"><a name="Page_72" id="Page_72">-72-</a></span></p>
<p>– Az az utolsó csepp véred kell nekem, mely még ereidben
tévelyg! Te nem tudod, mit cselekedtél, midőn a király leányát
elszöktetéd. Disabul országát vesztette e miatt. E leányt Dalmának
kelle nőül venni, s ha ez úgy történik, akkor tudva leend, mit
másként bebizonyítni nem lehet, hogy Dalma nem férfi, hanem
leány!</p>
<p>Új nap gyuladt egyszerre Elemér szivében. Örvendetesbet nem
mondott neki soha senki, mint halálos ellensége. Megújulva az öröm
rohamától emelkedék fel ágyáról.</p>
<p>– Ah, tehát te vagy az?… Tehát te vagy az mégis! – Világ derül
agyamban!… Most látlak utolérhetlen nagyságodban, oh én bálványom.
Most már százszor kedves előttem a halál, mert várhatok rád a
túlvilágon… Imádlak… Lelkedet bámulom… Szellemed volt az, mi
körülem lebegett mindenütt, a te arczod volt az, mit előttem
láttam… Tégedet igért a sors nekem… Az igéret nem e világra szólt…
Lesz hát szebb világ.</p>
<p>– Azt meglátod azonnal! szólt Kubláj, kihúzva kardját. Hajtsd
meg fejedet.</p>
<p>Elemér egyszerre büszkén egyenesedett föl. Visszatérő lelke még
egyszer arczába és szivébe hajtá vérét.</p>
<p>– Mikor hajtotta meg nyakát nemzetembeli férfi a halálcsapás
előtt? orozva jöttél ölni? Tanuld meg hát, hogy az oroszlán még
haldokolva is oroszlán s szemedbe néz és fogat mutat. S ezzel
fölkapta öltönye alá rejtett kardját, megvillantá azt a
holdsugárban, kényszerítve ijedten visszaszökni orgyilkosát, ki
magáért kezde már aggódni, s az ajtó felé tekinte.</p>
<p>– Jőjj. Látod, hogy én nem mehetek; hivá Elemér, félkezével
széke karjára támaszkodva, míg a másikkal kardját emelé.</p>
<p>Kubláj óvatosan közelge vissza, a két kard előbb halkan csattant
össze, a viadal mindig hevesebb lett. Az aczélok szikrákat hánytak
a holdsugárban, végre Elemér egy utolsó csapást mért ellenfelére,
mely ha azt megéri, ránézve is utolsó leende. <span class=
"pagenum"><a name="Page_73" id="Page_73">-73-</a></span></p>
<p>Kubláj ijedten ugrott félre, s tétovázni látszott.</p>
<p>– Pihenj meg, szólt gúnyosan Elemér; várd el, míg a halál
önkényt elejt, akkor jőjj nekem. De míg egy ízem mozdulni tud,
addig ne közelíts, mert vezetőnek küldlek a másvilágra!</p>
<p>Kubláj nem merte őt megtámadni többé. A hős azonban érzé, hogy
szive mind lassabban dobog. Vége közel volt már, csak nehány
lélekzete lehetett még hátra. Elemér ezt visszafojtá. Úgy akart
meghalni állva, karddal kezében, hogy ne vegye észre e gyáva, midőn
keble utolsót dobban, hogy ajka csukva legyen, szíve meg ne
mozduljon, midőn kebelébe ütendi vasát… «Oh Dalma szeretlek!»
sóhajtá még egyszer, s azzal összerogyott.</p>
<p>Kubláj fogait csikorgatá, hogy vér nem jött döfés után a sebből,
melyet a haldoklón ejte, s arczán egy torzvonása sem volt a
fájdalomnak utána.</p>
<p>Azzal ördögi vérörömmel foglalta el a holt ifju helyét, s annak
karszékében ülve várta, míg Halila visszaérkezik.</p>
<p>A nő gyorsan járt, imádkozott a szent fák alatt, felkereste a
jóst, az gyógyszerül egy tubafa-ágat adott neki férje számára.
Halila, mintha sejtené, hogy e fa lombjai csak a holtak számára
zöldűlnek, az útfélen saját maga számára is szedett gyógyfüvet –
haláladó bürköt. Igy jött aggodalomtól dobogó szívvel a kis
hajlékba vissza, s még a küszöbben susogá:</p>
<p>– Elemér! Jó férjem… Alszol-e? s oda simult és kezét kinyujtá a
kereveten ülőé után.</p>
<p>Azon perczben fölemelkedék az emir, s fagyos gúnynyal
kiálta:</p>
<p>– Nem alszom.</p>
<p>Halila hátratántorodék, a szó elhalt ajkán.</p>
<p>Kubláj fenyegetőn húzódott közelebb hozzá:</p>
<p>– A férj itt fekszik lábaimnál. E kardon az ő vére piroslik. Nem
óhajtod-e, hogy a tieddel egyesüljön?</p>
<p>Halila e pillanatban azon ritka nemével a lélek jelenlétének,
mely az őrültség rettentő határán szokott megjelenni, <span class=
"pagenum"><a name="Page_74" id="Page_74">-74-</a></span> ismerős
mosolygást kényszeríte arczára, s kezét nyájasan nyujtva Kubláj
elé, nyugodtan szólt:</p>
<p>– Hozott az ég!</p>
<p>Kubláj megütközve tekinte a nő szemébe.</p>
<p>– Te engem üdvözölni mersz. Megcsalhatni vélsz-e?</p>
<p>– Üdvözöllek, mint megszabadítómat. Ez ember erővel rabolt el
engem.</p>
<p>– Könnyű volt ott a győzelem, a hol nincs ellenállás. Te azonban
nagy könnyen hozzá szoktál szerelméhez.</p>
<p>– Mondd: gyülöletéhez. Nem férjem: tömlöczőröm volt nekem, nem
gyöngédség: kinzás, üldözés, keserv volt, a mit nála találtam.</p>
<p>– Értetlenül beszélsz. Ha gyülölt, miért rabolt el?</p>
<p>– Te nem értesz mindent. A chagán meg akart tőlem menekülni,
mert ő is mást szeretett.</p>
<p>Kubláj meg volt lepetve. Kénytelen magában elismerni, hogy e nő
igazat beszél, mert azt is tudja, a mit ő csak sejtett.</p>
<p>– Tehát a chagán maga szöktetett el vele? Hanem ő örömest ráállt
erre, mert szerelmes volt beléd; nem volt-e az?</p>
<p>– Ő is mást szeretett. Én csak foglya voltam.</p>
<p>– Mást? Nem tudtad meg, hogy kit?</p>
<p>– Álmaiban sokszor beszélt elérhetetlen tündérképekről.</p>
<p>Kubláj összeveté azokat, a miket Elemértől hallott s gyanuja
mindig erősebb lett, hogy Dalma őt szerette és szeretteték általa s
tudá bámulni azon női szivet, mely ennyi lemondásra képes.</p>
<p>– És te miért nem iparkodtál innen megszabadulni?</p>
<p>– Azt csak az ő holttestén keresztül tehettem, s ime láthatod,
hogy nálad nélkül is meghalt volna.</p>
<p>– Mit beszélsz?</p>
<p>– Lassan ölő mérget kevertem étele közé… suttogá Halila, de meg
is állt, hogy magában bocsánatot kérjen Istenétől e hazugságért,
melytől lelke visszaborzadt. Oh <span class="pagenum"><a name=
"Page_75" id="Page_75">-75-</a></span> mely örömest halt volna meg
vele együtt; de most apja vére lángolt fel szivében s föltevé, hogy
élni fog.</p>
<p>Kubláj hitetlenül rázá fejét.</p>
<p>– Im lássad, most is bürköt hoztam a parti ingoványból, míg ő
aludt, és e tubafa-gally is számára van letörve.</p>
<p>Kubláj csodától elfogva kiálta fel:</p>
<p>– Astarothra! e nő nagyobb ördög, mint maga Astaroth! Egy
gondolatom támadt. Én meg akarom tudni, ki volt e férfi rejtélyes
kedvese?</p>
<p>– Miként?</p>
<p>– A varchonitáknál ősi szokás, hogy ha valakit meggyilkolnak s
gyilkosa nem ismertetik, a holttestet a legközelebbi rokon
ravatalra fektetve viszi a chagán elé, s felhivja mindazokat, a
kikre gyanuja van, hogy kezüket a holt sebére téve esküdjenek meg,
hogy halálában nem vétkesek. Ha a seb vérzik, az azt jelenti, hogy
a gyilkos tette rá kezét. E törvényszék a Zomotor, a halálujítás.
Te elhozod a chagán elé a halottat. Én balfelől állandok trónja
mellett, hogy arczát szemlélhessem. Minek örülsz?</p>
<p>Halila nem birta arczán eltitkolni az iszonyú örömöt, mely
szivében támadt.</p>
<p>– Azon örülök, viszonza, hogy az is ott leend, a kit
gyülölök.</p>
<p>– Te is, a hulla is fátyollal lesztek letakarva; a vérehagyott
tetem senkinek sem leend árulója, a holt arczát nem látandja addig
senki, ekkor egyszerre felrántod róla a leplet. És akkor az, ki
neki szerelmese volt, nem fog-e magáról elfelejtkezve rögtön oda
rohanni hozzá s ha el tudta titkolni szerelmét, lesz-e elég ereje
eltitkolhatni fájdalmát?</p>
<p>– Valóban el fogja árulni magát, szólt elgondolkozva tervén a
nő.</p>
<p>– Kezet reá, szólt Kubláj örömmel.</p>
<p>– Kezeim között tartom őt; suttogá Halila.</p>
<p>– Kit?</p>
<p>– Azt, a kin boszút akarok állani, szólt a nő, megrázva
<span class="pagenum"><a name="Page_76" id=
"Page_76">-76-</a></span> Kubláj kezét, ki nem vette észre azt a
fenyegető villámot, mely e perczben a hölgy szemeiből feléje
lobbant.</p>
<p>Apja vére lángolt fel a nő szivében.</p>
<h3>V.</h3>
<p>A honalapítás ünnepére összegyűlt szent berkeiben a nemzetnek
színe, java.</p>
<p>Azon napok emlékére volt ez ünnep szentelve, mikor még a
varchoniták szegény rabszolganép voltak, s puszta erdeikben idegen
elnyomó számára kovácsoltak kardot, lánczot önmaguknak.</p>
<p>Saját kezüktől elejtett vadállatok bőrébe öltözve jelentek meg a
férfiak, saját kezükszőtte öltönyökben a nők, mint egykor Bertezena
idejében; így állt Dalma is közöttük, vállain fényes párduczbőr
keresztülkötve, mely gömbölyü vállát és karjait engedé láttatni,
miknek gyöngéd idomzatán minden mozdulatnál kitünt a férfi-erőre
szoktatott izmok játéka.</p>
<p>A hölgyek szemérmesen tekintének daliás chagánjuk alakjára,
büszke önérzettel a férfiak. És Dalma elpirult, érezve, hogy
termetére férfiak tekintete van függesztve.</p>
<p>A vezérek üllőt, kalapácsot és vasat hoztak elő, Dalma izmos
kezébe fogá a nehéz pőrölyt, s a nép színe előtt a szikrázó vasból
kardot kovácsolt, egyet azok mintájára, mikből négy ér fel egygyel,
s azt fölemelve, fogadást tőn, hogy Bertezena utódait nem engedi
rabszolgákká lenni soha.</p>
<p>Szemei könyeztek, midőn beszélt, a nép azt hivé: örömkönyek.</p>
<p>Ekkor nyakába akaszták a fejedelmi kaczagányt s egy magas
fatörzsre, mint trónra, felültették. Hasonló trónról osztá egykor
Bertezena parancsait.</p>
<p>A nép választottai tisztelegve járultak eléje. Jött legelőbb hét
agg rhabonbán, s a legvénebb végig simítva ősz haját, szólt:
<span class="pagenum"><a name="Page_77" id=
"Page_77">-77-</a></span></p>
<p>– Üdv neked, oh Dalma, ki megtartád, a mit apáid szereztek, lásd
hazádat felvirulva és légy áldott. Boldog, a ki alattad születik, s
boldog, a ki alattad hal meg. Élj sokáig.</p>
<p>A hét vén rhabonbán elvonult, jött utánuk hat vezér: – a
hetedik, a legifjabb, nem volt ott. Senki sem tudta, hová lett.</p>
<p>Pedig neki kellett volna elmondani e szavakat, miket az utána
legifjabb vezér monda el:</p>
<p>– Üdv neked, oh Dalma, ki népek urává tetted nemzetünket, légy
erős, légy hatalmas, három tenger legyen országod határa, s az
egész ég legyen boltozatja. Élj dicsően és sokáig.</p>
<p>A nép azt hivé, Dalma örömkönyeket sír: az volt akkor is
eszében, hogy e szókat Elemér szájából kellett volna hallania.</p>
<p>A vezérek után jött hét ogur nő, tisztes, komoly arczú
hölgyek.</p>
<p>– Üdv neked, oh Dalma, szólt az első, ki határainkat megvédted
vad ellenségtől s boldogságot és jóllétet árasztál tűzhelyeink
körül. Légy oly boldog egykor, mint mi mindnyájan vagyunk. Láss
örülő családot magad körül, délczeg fiakat, szelid leányokat,
kikben tenmagad légy megdicsőülve. Élj sokáig.</p>
<p>Dalma keserüen tekinte a szónoknőre, ki oly szomorú gúnyt monda
reá áldásképen.</p>
<p>Hét fiatal szűz jött ekkor elő, vadrózsával s liliommal
koszorúzva. Pirulva, pihegő kebellel járult elé a kiválasztott
hajadon, nem mert reá feltekinteni, midőn rebegő hangon szólt:</p>
<p>– Légy áldva, oh Dalma, ki bennünket hazát szeretni tanítál,
szerelmedért jutalmazzon szerelemmel a sors, mindenkitől légy
szeretve s legjobban szeretve egytől.</p>
<p>Dalma kezeibe rejté arczát.</p>
<p>Végre hét kisded jött elő. Kis vezérök bátran állt a chagán elé
s elmondá rövid üdvözletét: <span class="pagenum"><a name="Page_78"
id="Page_78">-78-</a></span></p>
<p>– Üdv neked, Dalma! s magától utána tevé: «ha megnövünk, mink is
veled megyünk a harczba!»</p>
<p>Dalma sóhajtva tekinte szét. Mindenütt örvendő arczok vették
körül. A nép boldog volt és derült, a fák fel voltak koszorúzva, az
erdőben elszórt sírok beültetve lobogó kopjákkal, csak az ő lelke
volt sötét. Az áldás nem fogott rajta.</p>
<p>Majd jöttek a «hegedősök» húros hangszereiken nemzeti dalokat
verve; megszólalt a koboz és tilinkó, s míg az ifju szittya leányok
hőskölteményeket daloltak, körbe állt a fiatalság s eljárta a
«dalitánczot». Az ifjak kezeikkel a csatát utánozva tánczoltak,
közbe a hölgyek szelid éneklése zengett.</p>
<p>E pillanatában a közörömnek egyszerre szomorú kürthang rivallt
meg a háttérben s míg a mulatozók botránkozva tekintének az
ünnepélyt zavaró gyászhangra, Dalma mellett egy baljóslatú hang
szólalt meg:</p>
<p>– Ez a zomotor hangja.</p>
<p>A chagán megdöbbenve tekinte oda. Kubláj állt mellette, trónjára
könyökölve.</p>
<p>A gyászhangok mindig közelebb érkeztek s nem sokára lehete látni
a szekeret, melyen fehér lepellel leterítve s zöld gallyakkal
körültűzve állt a gyászravatal, mellette földig lefátyolozott nő
haladt.</p>
<p>A kikiáltó kürtjébe fujt és szólt:</p>
<p>– Dicső chagán és egybegyűlt férfiak! Ez előttetek álló gyász nő
nevében tudtotokra adom, hogy e nő «tetemre hív» benneteket
általam, melynek engedelmeskedni tartoztok haladéktalanul és ha az
első vezér, vagy maga a chagán volna is, a kit e nő hivni fog, az
tartozik kezét a meggyilkolt sebére téve leesküdni a vádat magáról.
Szent a törvény és áll mindnyájunk felett!</p>
<p>A férfiak néma főhajtással fogadák a kikiáltó szavát, maga Dalma
is leszállt trónjából, inte a gyásznőnek, hogy hívja fel
mindazokat, kikre gyanúja van.</p>
<p>Halila csendesen körültekinte sűrű fátyola alól; s a
<span class="pagenum"><a name="Page_79" id=
"Page_79">-79-</a></span> mint a férfiak egyenkint végig lépdeltek
előtte, kérdezve: «van-e rám gyanúd?» némán inte nekik, hogy
menjenek tovább.</p>
<p>Egyet sem hivott a hullához.</p>
<p>– Kire gyanakszol tehát jó asszony? kérdé Dalma, miután az
mindegyiket elutasítá.</p>
<p>Halila ekkor megpillantá Kublájt a trón mellett s rámutatott
egyenesen.</p>
<p>– Ő reá! kiálta Dalma megdöbbenve. Ő Disabul követe.</p>
<p>– Tudom. Felelt Halila kikelt hangon s újra inte Kubláj
felé.</p>
<p>Ez düh- és félelemtől reszketve huzódék hátra.</p>
<p>– Ez asszony őrjöng! hebegé. Én nem tartozom törvényeitek
alá.</p>
<p>– Törvényeink nem ismernek különbséget, szólt Dalma. Ha e nő
gyanúja alaptalan s te ártatlannak érzed magadat, nincs miért
rettegned; de ha bűnös vagy, itt vétettél, itt lakolsz meg.</p>
<p>– De e nő engem félreismer.</p>
<p>– Ismerlek jól, szólt közbe Halila. Magad megvallád, hogy te
ölted meg férjemet; jer, tedd sebére kezedet, hadd szóljon a
seb.</p>
<p>Kubláj huzódozva lépett oda s fogcsikorgatva sugá Halilának:</p>
<p>– Elárulál, de el fogsz veszni te is. Gondolj Astarothra.</p>
<p>– Mért nincs tíz életed, hogy férjemért áldozhatnám
valamennyit.</p>
<p>– Legyen tehát, szólt Kubláj s kezét vakmerően a holt sebére
tevé.</p>
<p>Mindenki elszörnyedve szökött vissza. A vér egyszerre elkezde
felszökellni a sebből s elborítá a szemfedőt.</p>
<p>– Gyilkos! kiáltának az emberek, visszaborzadó dühvel.</p>
<p>– Te vagy e férfi gyilkosa? szólt Dalma szigorú hangon.</p>
<p>– Igen, én! Kiálta egyszerre vakmerően Kubláj, s lásd meg, ki
volt az, a kit megöltem? <span class="pagenum"><a name="Page_80"
id="Page_80">-80-</a></span></p>
<p>S ezzel felrántá a szemfedőt, mely alatt Elemér holtteste
feküdt, hidegen, sápadtan…</p>
<p>Dalma, mint kit a villám ütött meg, rogyott össze a holttetemre,
szívszaggató hangon kiáltva:</p>
<p>– Elemér! kedvesem.</p>
<p>– Hah! Fájdalmad elárult! harsogá Kubláj diadalmámában. Te nő
vagy és e férfi szerelmesed. Trónod enyim.</p>
<p>– Tiéd a vérpad! szólt Dalma fölegyenesedve fájdalmas dühében.
Nincs hatalom, mely megmentsen boszúmtól.</p>
<p>– Így! így! biztatá Halila, megfogva Dalma kezét, ne hagyd őt
kezeid súlyát kikerülni. Törd össze, semmisítsd meg. Ölje meg a
bakó, temessék el a hollók, sirassa meg a vihar, átkozzam meg
én!</p>
<p>– Te nem parancsolsz e földön többé! kiálta Kubláj. Én ország,
világ előtt vádollak, hogy nem vagy férfi, hanem leány s országod e
miatt Disabul országa lett, néped az ő alattvalója, te magad az ő
rabszolgája. Tedd le fejedelmi pálczád.</p>
<p>– Fejedelmi pálczám e kard! szólt Dalma, fölemelve azon kardot,
melyet az imént kovácsolt s miként egykor őse, Bertezena, épen úgy
vágta ketté Kublájt, hogy két része jobbra balra hullott.</p>
<p>– És most – kardom mutassa meg: férfi voltam-e, vagy
asszony!</p>
<hr class="tb" />
<p>Nehány hó múlva megkezdé Disabul tatár szövetségesével a harczot
a varchoniták ellen. Dalma keresni látszott a halált, egyetlen
jóltevőjét még e földön. Nem is sokáig váratott az magára, egy
dicsőséges viadalban a sereg élén csatázva elhullott. Holtteste úgy
elveszett, hogy senki sem talált rá többé.</p>
<p>Dalma halála után a varchoniták felkerekedtek egész nemzetestűl
s elmentek jobb hazát keresni. Inkább elhagyták ősi országukat,
mintsem rabszolgák maradtak volna benne.</p>
<hr class="chap" />
<p><span class="pagenum"><a name="Page_81" id=
"Page_81">-81-</a></span></p>
<h2>SHIRIN.</h2>
<p>Persia földén vándorlunk… Két árnyék követi léptünket: egyik a
naptól vetett, másik a multak emléke. Minden kőnek, minden dombnak
története van itt, mely beleszövődik a világhistoriába; ezek a
rongyos sárpaloták fényes városok romjaira vannak épülve, s azok a
kecskék amott királyok sírján legelésznek.</p>
<p>Domb emelkedik itt amott, kövek állanak ki belőle, külföldről
jött tudománybuvárok megássák az elhagyott dombokat; senki sem
tudja már, mi volt, mi emelkedett ott? és ők titkos borzalommal
olvassák a kiásott kövekről, hogy ott Ninive feküdt. Tovább mennek,
– két-három napi járó földre s valahány halmot megkérdenek, a romok
azt felelik, hogy ott Ninive feküdt. Egyik végéről nem lehet
meglátni a másikat, egy egész ország fekszik ott eltemetve. A nép
elmegy mellette egykedvüen s csodálva kérdi, hogy mit néznek e
halmokon az idegenek, miken ősemlékezet óta vad bokor és zöld fű
terem?…</p>
<p>A régi Persia, Róma vetélytársa, a világhódító satrapák, a
fényes udvarok temetve vannak; sírjaikra senki sem gondol
kegyelettel, neveik, tetteik ott porhadnak a historia hideg
lapjain; de a szerelmet, a szelid ábrándokat megtartogatta a
halhatatlan népköltészet, átmentek azok az élő nép szivébe s a
messze kornak tündérszerelméről beszélnek a hagyomány regéi.</p>
<p>Mi van e nagy halmok alatt, azt a nép legvénebb bölcsei sem
tudják megmondani, de ha kérdenéd, hogy micsoda három halom az ott
Kazri-Shirin mellett, hova a környék <span class="pagenum"><a name=
"Page_82" id="Page_82">-82-</a></span> ifjú leányai szelid
danáikkal szoktak eljárni, körültánczolva azokat tündéri karéjban?
erre mindenki megtudná mondani, hogy az egyik sírban Ferhad
fekszik, a halhatatlan művész, azon nyilik piros rózsa, a másikban
Shirin alszik, a tündérbáju királyné, rajta nyilik fehér rózsa;
közepett fekszik Omaya, a vén gonosztevő banya, a ki őket
megrontotta, ezen terem tövisbokor. A két rózsabokor ott áll
ősemlékezet óta, ágaikkal egymást látszanak keresni, hulló
virágszirmaikkal behinti a szél a tájat, és azért jár évről évre
ide a környék leánya, hogy a rózsát megöntözze és elbeszélje
egymásnak Ferhad és Shirin szerelmét.</p>
<p class="center">* * *</p>
<p>Nyugati Persia egyik legkiesebb rónáját hosszu félkörben szegi
be a Behistán hegyláncz; szelid zöld halmokon kezdődik előbb,
melyek mindig magasabbra hágnak, kopár bérczek, szédületes ormok
emelkednek egymás fölé, legmagasabb, legzordonabb bércz közöttük a
Takhtibostan, a «kertek trónja», mely ugy tűnik fel sötét,
lombtalan homlokával a körüle elterülő Kirmandzsah virány fölött,
mintha agg kopasz király lábainál ülne a viruló menyasszony.</p>
<p>A Behistán hegyláncz egy nyitott könyv, melynek sziklalapjaira
népek, királyok és hősök története van felirva. A sziklák oldalai,
az ormok, a gránitköbök tele irva ékbetükkel, miket bölcsek és
költők véstek oda, csodásan vegyítve a költőileg szépet a
történetileg nagygyal, s a hol kifáradt a bölcs és a költő,
folytatá a mondákat a szobrász, odavésve a néma betük közé a
királyok, hadvezérek, csaták, vadászatok élő alakjait. Minden
királynak volt új hire, új dicsősége, voltak költői, szobrászai,
kik új költeményekkel, új szobrokkal faragták tele a bérczeket, s
mikor már nem voltak sem költők, sem királyok többé, előjöttek a
vad bokrok, vad virágok, körülnőtték, körülfolyták a komoly
faragványokat s most ott állnak e másfélezredéves kőalakok, minden
évben fris lomb, fris folyondár által bezöldelve. <span class=
"pagenum"><a name="Page_83" id="Page_83">-83-</a></span></p>
<p>A Takhti-Bostan tetejébe, a meredek sziklafalon háromszáz lépcső
vezet fel, s ott egy kiálló emelvényen végződik. A lépcsők fokai
vakmerő kapaszkodót képeznek a sima, egyenes bérczoldalba vágva: a
gondolat őrült merész; a hegytetőn semmi sincs egyéb egy
ülőhelynél, éltét kelle annak koczkára tenni, ki e szédületes
lépcsők fokain felmászott odáig, hogy onnan széttekinthessen.</p>
<p>Most nincs mit látni onnan. Kelet felől a sós puszta sárga
látköre vonul el, a közelben elvadult pagonyok lepik a tetőket, a
dámvad megjelen és ismét eltünik a sűrű rengetegben, csak itt-ott
mered fel egy-egy fehér oszlop félig letörten a magas zöld közől,
jelentve, hogy itt temető van.</p>
<p>A hegy oldala mellett zuhogva szakad alá egy tajtékzó patak,
százölnyi magasan fölötte látszanak valami vízvezető maradványai;
valaha ott járt a folyam s most ismét kiszabadítá magát az emberi
kéz rakta börtönből s szabadon zúg, csattog ismét szikláról
sziklára omolva, s fergeteg idején száz mázsás kövekkel hajigálja a
völgyet, miket meggyült haragjában a sziklákról letép s alant ismét
összetorlaszt.</p>
<p>A mult században egy csonka szobor feküdt e patak medrében,
félig a part szikláihoz dülve, melyek nem engedték alább
hengeredni; talapja nem volt már, egyik felemelt karja is
hiányzott, de arczán még kivehetők voltak a női vonások, öltönyén a
rávésett gyöngyök és virágok maradványa, fején még állt a gömbölyű
tiara, a sassanidák fejékéhez hasonló, s alakjának plasticai
szépségéről még lehete gyanítani a művész lelkesülését, mely a
kőnek éltet adott. Így látta azt egy frank utazó, a köznép által
virágokkal koszoruzva, lombokkal körülaggatva, mert az a hit élt a
népben, hogy a ki e szobornak áldozatot hoz, az szerelmében meg nem
csalatkozik, – és a szerető szív háládatos.</p>
<p>E követ Shirin szobrának nevezik, és a patak maga is Shirin
nevet visel. <span class="pagenum"><a name="Page_84" id=
"Page_84">-84-</a></span></p>
<p>Ujabb években angol történetbuvárok felkeresték Shirin szobrát
és patakját.</p>
<p>A patak azóta mélyebbre hengerítette le a szobrot. Most fel van
az állítva a part szélire, – virágokkal körülaggatva, mint az
előtt, – a szeretők szíve védje, mint hajdan, – de emberalak
nincsen rajta többé. Az arcz, a diadem, a ruhák rózsa- és
gyöngyfüzérei le vannak róla zsurolva egészen, kopasz, alaktalan
kődarab, melyet a nép úgy említ, hogy a «szép Shirin».</p>
<p>A patak benn a behistani hegyek között fakad, két óriási
kőboltozat alól, melynek mélyedésiben fejedelmi csoportozatok
vannak vésve művészi kéz által.</p>
<p>Az egyik boltozat padmalyán két szárnyas női alak látszik
lebegni, gondosan faragott szőlőlevelek és borostyánfonadékok
közepett kezeikbe nágas koronákkal, mikkel egy középen álló
félholdat látszanak kinálni. Alattuk, haut reliefben faragva, ül
egy vén, komoly király sphinxektől emelt trónjában, lábainál egy
ifjudan szép nőalak foglal helyet, épen úgy, mint a Kirmandzsah
völgy a Takhti-Bostan hegy lábainál.</p>
<p>A király fején hat ágú hegyes korona van kettős szárnynyal,
hosszú haja, hosszú szakálla rendezett fürtökbe szedve, melyek
helyenként gyöngyökkel vannak átfűzve, – haj és szakáll. Királyi
pálczája magas, földig ér és fölül liliomban végződik, félkarjával
arra támaszkodik. Hosszu palástja művészi redőkbe van szedve, alóla
görbe kard s hátul megnyuló sandalák látszanak elő: – elől
szétnyilva egy lánczszemekből font pánczélt enged látni, mely apró
csillagokkal és keresztekkel van átszőve.</p>
<p>A lábainál ülő női alak bizonyosan a királyné, fején a gömbölyü
tiara, a gyöngy-gombbal tetején, a finoman redőzött öltöny
mindenütt tapadva a tagokhoz, látni engedi az idomok tökélyét, s e
mellett a ránczolatok oly odavetetten könnyük, mintha csak a
keresztülkasul font gyöngy- és rózsafüzérekre volna bizva, hogy
azokat összetartsák. Az egész alak oly nemes és olyan gyöngéd,
arczán <span class="pagenum"><a name="Page_85" id=
"Page_85">-85-</a></span> lélek szól a kőből, minden vonás szelid,
bájos, nem olyan holt, mint más szobrok, látszik rajta, hogy a kéz,
mely alkotá, költőé volt – a szerelmesé.</p>
<p>Egy harmadik alak ifju férfit ábrázol, ki koronát nyujt a
hölgynek, egyszerű talár van rajta, mely válltól sarkig fedi. A kül
elemek hatása elől megvédve, tökéletesen ép maradt e mű, részletei
oly finoman vannak kidolgozva, hogy még a hölgy ruháit kapcsoló
rózsák szirmai s a király pánczéljának egyes lánczszemei is tisztán
kivehetők rajta, magának e három arcznak kifejezése pedig épen
meglepő.</p>
<p>A király magasztos tekintettel néz el maga elé, látni rajta,
hogy ez arcz a minden királyok leghatalmasabbikának arcza lehet
csupán, kinek lábai előtt kelet és nyugat reszketve hajtja meg
fejét és a ki jól tudja és érzi hatalmát.</p>
<p>A hölgy szeliden, alig nyiló mosolylyal tekint fel, arczán
bűbájos ábránd dereng szét, mely a kő fehérétől még tündériebb
kifejezést nyer. Bizonyára ez arcz a minden királynék
legszebbikének arcza, kihez imádva fordul minden érző szív, – és a
ki semmit sem tud arról, hogy ő szép és szerettetik.</p>
<p>A harmadik alak egy szomorú arczú ifju.</p>
<p>A bolthajtás mellék gádorai apró domborművekkel vannak tele,
miken szarvas- és vadkanvadászatok vannak ábrázolva, amott lovon,
itt elefántokon üldözik a vadat a férfiak; másutt csaták
ábrázolatai, összekeveredett tömegekkel, miknek legkisebb alakját
is csodás biztossággal egészíté ki a szobrász. Másutt ismét pompás
hajók, mik nagy tavakon úsznak, tele hárfázó hölgyekkel, kik közt
egy kopasz vén hárfás ül középen.</p>
<p>Az átelleni bolthajtás fülkéjét egyetlen óriási alak foglalja
el: ugyanazon hosszu szakállu király lovon ülve, harczi köntösében,
fején korona, kezében bárd és gömbölyű paizs, hátán puzdra, ruhája
sárkányokkal és virágokkal van czifrázva. <span class=
"pagenum"><a name="Page_86" id="Page_86">-86-</a></span></p>
<p>E két bolthajtás között egy óriási mű veszi kezdetét, egy
vakmerő hegyi út, mely a Behistan hegylánczot egyenesen ketté vágni
látszik. Alig lehetne elhinni, hogy e merénylet emberi kéz munkája,
ha az oldalfalak mindenütt tele nem volnának ugyanazon ábrándarczú
hölgy képeivel, szobraival; két, háromszáz láb magasra emelkednek
kétfelől az áthasított bérczfalak, miket valami óriás, lőpor
segélye nélkül tört keresztül; míg egyszer félben szakad a mű,
mintha a vakmerő kisértő belehalt volna vállalatába, s nem támadt
volna utána senki, a ki azt folytatni merje.</p>
<p>E roppant művek mind egyetlen költői lélek őrült szerelmének
emlékei.</p>
<p>Ama csonka szobor a patakban, – a takhtibostani meredek lépcsők,
– az omlott vízvezetők, – a bolthajtások domborművei, – s a
behistani átvágás – mind egy tündéries regének mythosszerű
lánczolatát képezik, melynek szereplői régen elköltöztek, – ki a
földbe, ki az égbe, – de emlékét még ketten tartogatják: egyik a
nép, ki danáiban a szerelem csodáiról beszél, másik a kő, mely e
csodákat megörökíté.</p>
<p>Azon időben, hogy Kosru Parviz uralkodott Persián, ezt a helyet,
mit most elvadult erdők lepnek, «paradicsom»-nak hítták. Ez volt
Kosru király legkedvesebb mulató helye, mérföldekre terjedő vadas
kertjei, mikben ezer elefánttal szoktak vadászni a
királytigrisekre, tele voltak a legpompásabb vadak minden nemeivel,
maig is ott laknak az elvadult pávák és struczok, miknek elődei a
persa királynők kezeiből ették a pirosmagú rizst.</p>
<p>A paradicsom pálmafái közől magasra emelkedtek a fejedelmi
paloták, szobrok, istenképek, egy-egy diadal emlékére épült
templom, küszöbénél az emberfejű szárnyas bikákkal, miknek
jelképében volt egyesítve a szépség, ész és érő.</p>
<p>Különösen Kosru Parviz sok új emlékkel és szoborral gazdagítá e
paradicsomot. A görög és római szobrászok <span class=
"pagenum"><a name="Page_87" id="Page_87">-87-</a></span> seregestől
vándoroltak udvarába, elhagyva a classicus földet, melyen akkor
vandalok és avarok mulattak: mind nem nagy pártolói a
szépművészeteknek.</p>
<p>Egy napon birodalma minden szobrászát összehivatta a király, s
egy nagy gömbölyü terembe gyüjté őket össze, melynek egyetlen nagy,
ajtó magasságnyi ablaka vörös selyemmel volt lefüggönyözve, ott
maga körül állítá őket.</p>
<p>– Művészek! szólt a király, ti égiek által ihletett emberek,
kikkel meg van osztva a teremtés hatalma. Parancsomra csodákkal
népesítettétek meg a földet, örökkévalóvá tettétek a hirt,
kiragadtátok a mulandóság kezéből a dicsőséget, megfosztottátok a
feledékenységet fogaitól, hogy ne árthasson velök a halandó
nagyságnak; most egy új munka vár reátok, halhatatlanná tenni azt,
a mi legszebb volt valaha az ég alatt, halhatatlanná tenni az
istenség remekét.</p>
<p>A szobrászok találó érzettel suttogták egyszere: «Shirin».</p>
<p>– Ugy van! ő az, kinek emlékét örökkévalóvá akarom tenni, hogy
évezredek mulva is örüljön a föld annak, a mi volt és irigyelje
azt. A feladat nehéz; ki tudna ő rá nézni, a nélkül, hogy el ne
vakuljon bele s erőtlennek ne érezze kezét, hozzá hasonlót
teremteni? Nem is fogjátok őt láthatni, csupán egyszer, csupán
annyi ideig, a meddig egy hosszu lélekzet tart. A kinek ez egyetlen
tekintettől lelkében nem marad a kép, az ne fogjon a műhöz; a ki
nem tud beszélő ajkat, mosolygó arczot, pihegő keblet faragni a
kőből, az ne fogjon a műhöz. Mert ha lesz köztetek, ki őt oly híven
állítandja elő, a mint én kivánom, annak oly magas jutalmat adok, a
minőt maga kivánhat, és ha elég bolond volna koronámat óhajtani,
neki adnám; de ha hűtlen lesz a szobor, melyet róla másoland
valaki, megbüntetem, mint tolvajt, mint szentségtörőt, ki meglopta
a szent tüzet, hogy ételt főzzön mellette! a milyen kegyetlen volt
Pallas Arachnéhez, ki istenekkel mert versenyezni, oly kegyetlen
leszek én ahoz, ki kontár kezekkel fog e műhöz. Most álljatok az
ablakhoz és nézzetek. <span class="pagenum"><a name="Page_88" id=
"Page_88">-88-</a></span></p>
<p>A király saját kezével megrántá a függöny bojtját s az
felgördült a szobrászok szemei előtt.</p>
<p>Egy gömbölyü kert tűnt eléjök, bókoló pálmáival, miknek fénylő
leveleiről a nap-izzasztotta harmat csepegett alá, a legsűrűbb
myrtusbokrok bozótjai közepett egy kisded tó feküdt, kristály
tiszta vizén keresztül meglátszott a drágaköves mozaik, melylyel
feneke ki volt rakva, négy felől négy corynthi érczből faragott
sárkány okádta bele a vizet, melynek körhabjain a partról belé
hullott virágok szirmai lebegtek.</p>
<p>A kert oly magas fallal volt körülvéve, hogy belőle csak a
Takhti-Bostan tetejét lehete meglátni, de belől nem látszott a fal
ridegsége sehol, oldalait befolyta a borág s még párkányai is be
voltak ültetve falrózsával s tarka, hosszu fűvel, melynek fürtei
lehajlottak két felől.</p>
<p>A bokrokon túl hárfahangok hallatszottak, száz meg száz női ajk
harmoniája édesíté meg a léget. Kosru Parviz tizennyolczezer
hölgyet tartott udvarában, kiknek nem volt egyéb dolguk, mint az
egyetlenegy Shirin lelkét felderítni.</p>
<p>Egyszer szétnyilnak a bokrok, a szobrászok lélekzetvisszafojtva
tekintenek oda, s szemök világa vész!</p>
<p>Hat hölgy lép elő, – mind oly szép, mint a hold, egyik szőke,
halvány scandinav szűz, másik karcsú, mint virágszál, Circassia
nemes vonásaival, harmadik barna hindu leány, tagjai fénylenek,
mint a napsütötte ércz, negyedik rózsaarczú, parázsszemű avar
delnő, aczél rugalmu izmokkal, vállai nyíllövés és kardforgatásban
domborultak ki, ötödik szelid chinai leány, szemekkel, mikben
titkolt láng ég, tagjai átlátszanak, mint az alabastrom s
hajlékonyak, mintha semmi sem volna bennök szilárd, hatodik egy
æthiop nő, ifjú gyermeki alak, nagy, őszinte szép szemekkel, fekete
arczán az ifjuság rózsái nyilnak, – a hajnal az éjfél
közepében.</p>
<p>Most előlép a hetedik. El veletek holdak! feljött a nap… E
hetedik Shirin. <span class="pagenum"><a name="Page_89" id=
"Page_89">-89-</a></span></p>
<p>A körüle állók kecsei arra valók hogy legyen árnyéka az övének.
Csak felhői ők a napnak, általa megaranyozva, senki sem látja őket
többé, a szemnek csak egy sugára van, s az mind Shirin arczán jön
össze, csak őt látják, csak őt bámulják, csak őt nem felejtik el
soha.</p>
<p>Oh, ne hasonlítsátok azt, a mi szép, márványhoz, rózsához,
liliomhoz; a kő hideg, – rózsa, liliom hervadandó; nem szép az, a
mi csak a szemnek szép! valami mélyebb rejtelem van a szépség
fogalmában, a mit az emberek éreznek, de nem értenek.</p>
<p>Mi volt az a bűbáj, az a megtörhetlen varázs, a mi Shirin
szépségéről még az utókorra is elmaradt, hogy költők tőle
lelkesüljenek föl? – Szép arcz mindig volt a világon. – Szép lélek
volt ez, mely az arcz fölött lakik, mely olyan bűbájt ad minden
vonásnak, hogy költővé kell annak válni, a ki rátekint!</p>
<p>Ez a csodás vegyülete a lélekkifejezés ellentéteinek volt az, mi
őt a világ minden szépségei között páratlanná tevé; az ajk boldog
mosolygásában rejtve volt a költőibb vágyak utáni fájdalom, a
homlok derűjében méltóság és ártatlanság világolt, a szemekben
vágyak könye alatt égett a szenvedély tüze, s a szempillák
csukódása boldogságot és epedést vont reájok.</p>
<p>A hányat lépett, annyiféle alak volt. Egy pillangó után kapott,
s azt elfogta egy rózsára leszálltán; – mosolygó gyermek volt
ekkor, ki tarka foglyának örül. Ekkor megszánta a lepkét s
tenyerére téve, szélnek bocsátá azt; – lenge tündérnek látszék
ekkor ég felé emelt orczával, mintha utána repülni készülne a
könnyü pillangónak. Most valami hidegre lépett, s felsikoltott; –
azt hivé, kigyó van lábai alatt; azután elnevette magát ijedelmén s
kaczagott, mint egy társaival játszódó najasz; – azok felvették az
általa eltaposott virágot, Shirin könyezett fölötte, megsiratta,
hogy elgázol, s keblére tűzte feléledni; – azután leült a tópartra
társaival, azok virágfüzéreket hoztak, átkötözték vele homlokát,
könnyü ruháit, <span class="pagenum"><a name="Page_90" id=
"Page_90">-90-</a></span> termetét, ő hagyta magát felcziczomázni
mosolyogva; – a leányok valamit sugdostak fülébe, néha mosolyogva
hallgatá a suttogást, máskor, mintha csiklandaná a suttogó szó,
eldugta előle füleit, fejét negédesen húzva vállacskái közé; s egy
szóra összerezzent, méltóságteljes haraggal tekinte társnéjára,
délczegen, büszkén fölemelve fejét, szemei villogtak, szemöldei
hajlása öldöklő ív volt, mint Dianáé, midőn Niobe leányait
lelövöldözé.</p>
<p>Azok reszketve simultak meg ez istenasszonyi tekintet elől.</p>
<p>Akkor hidegen inte nekik, hogy távozzanak el, s egyedül maradt,
ábrándozó alakkal eldülve a vízparton, s koszorúja virágait
egyenként szórva a fecsegő habba.</p>
<p>Végre keblére tevé kezét s hosszan felsóhajtott, arczán az
örömtelen boldogság nevezhetlen vágya látszott, mely lassanként
rózsálló pírba olvadott át; ez volt a szerelem, mely nem tud még
szeretni. Fél lábával a vízmederbe lépett, széttekinte szemérmetes
arczczal, ha nem látja-e valaki? s azzal megoldá nyakán és vállain
a gombokat, melyek öltönyét összetarták, és ekkor egy magasztos
tekintetet vetett az ég felé, mely egyedül lehetett méltó arra,
hogy benne lakjék. A lebomlott öltönyt csak a közé fűzött gyöngy-
és virágfonadékok tarták még bájos termetéhez, a leleplezett kar
feje fölé volt emelve, mintha a napot akarná kérni, hogy ne nézzen
oly szerelmesen reá.</p>
<p>A következő pillanatban, mint Aphrodite állt a kristály habok
között.</p>
<p>A király leereszté a függönyt a szobrászok szemei előtt. Azok
még nem birtak gyönyör és bámulat miatt magukhoz térni. Némely
lángoló szemmel, előre hajolt arczczal tekinte a legördült
függönyre, mintha keresztül akarná azt égetni tekintetével; más
szemei elé tartá kezét, mintha a szokatlan fénytől akarná azokat
óvni, ismét más a magasba emelé arczát, mintha az égben keresné a
tüneményt, melyet a földön látott.</p>
<p>– Láttátok őt, szólt a király, most menjetek s gondolkozzatok
<span class="pagenum"><a name="Page_91" id=
"Page_91">-91-</a></span> róla; egy év mulva e terembe fogtok ismét
jőni. Annak, ki hű szobrát adandja, királyi díj leend jutalma; –
annak, ki beleveszt, halál fejére!</p>
<p>A szobrászok ábrándozó arczokkal széledeztek el, legutoljára
maradt az ősz Harun, a király legidősebb művésze, ki ajkaira tett
kézzel, hideg, nyugodt arczczal látszék magában a felvett
körrajzokat egybevetni, és mellette egy ifjú görög szobrász, kit a
persa udvarnál elneveztek Ferhádnak; ez térdeire volt rogyva, s
fejét lehajtva keblére, arczát két kezével elrejté.</p>
<p>– Egy év mulva visszajövünk; – szólt nyugodtan, művészi
önbizalommal a vén szobrász, s a mint észrevette ekkor az ott
térdelő ifujt, felrázta őt méla helyzetéből: – Ferhád, te nem
láttad Shirint?</p>
<p>– Még most is látom, viszonzá az ifju.</p>
<p>– Hisz arczod eltakartad.</p>
<p>– Lelkemmel látom őt.</p>
<p>– Jer, siessünk alaprajzainkat megtenni, mielőtt elfelednők e
látmányt.</p>
<p>– Oh bár tudnám én őt valaha elfeledni; oh bár feledhetné a
szarvas azt a nyilat, melyet sebében visel! feledhetné a tó a
napot, melynek sugáraitól kiszárad! oh bár viselném én ősz
szakálladat Harun, hogy attól félhetnék, hogy őt elfelejtem.</p>
<p>Ferhád ámolygó tekintettel kelt föl térdeiről s Harun vállaira
támaszkodva távozott el, mint kit egyszerre súlyos betegség lepett
meg.</p>
<p>Ez órától fogva ritkán lehete Ferhádot meglátni az udvar
palotáiban, s oly különös volt magaviselete, hogy az emberek
kitértek előle.</p>
<p>Maga elé nézett merően, magában beszélgetve, sóhajtva, nevetve;
kezeivel hadonázott, kért, könyörgött, sírt, reszketett,
egyszer-egyszer megállt, s büszkén széttekinte maga körül. Hiába
szóltak hozzá, nem hallotta; nem látott senkit, saját nevére nem
neszelt, hanem ha valaki Shirint találta mondani, akkor
öszerezzent, egy hosszút <span class="pagenum"><a name="Page_92"
id="Page_92">-92-</a></span> sóhajtott, melyben gyönyör és kín és
örök lelki vágy volt egyesítve, s azzal mintha fáznék, hirtelen
palástjába burkolta magát és futott, míg haza nem ért.</p>
<p>Jó, szelid őrültnek tarták, kit a keleti szokás tisztelni
tanított. Hisz nem első volt ő már akkor, ki Shirint látta és
megőrült.</p>
<p class="center">* * *</p>
<p>Egy év fordult, a kitűzött nap elérkezett. A szobrászok
felállíták szobraikat a kerek szobában, azokat a király láttára
egyenkint leleplezendők.</p>
<p>A király megérkezett egész udvari kiséretével, előtte és utána
zenészek serege vonult, egyik sorban fiatal leányok, háromszegletű
hárfáikkal, másik sorban a tilinkósok, kettős sípszárakkal, előttük
a kopasz Barbud, kinek arczképe annyi alakban látható a palota
faragványain, mindig a király körül, ki akár csatába, akár
vadászatra, akár törvénytételre ment, zenészei mindig körüle
voltak. Kosru Parviz örökké fuvolahangok közt járt, álmába zene
ringatta el, a hárfapendülések, mik a távolból hangzottak hozzá,
ezüst arczú tündérekként szőtték magokat bele álmaiba, a hajnalt a
tilinkó édesbús melodiája adta hírül neki, a mikor úgy tetszett,
mintha az ablakain besütő rózsapiros sugár zenéje volna ez, egy
úton jövő a hajnali fénynyel; a főzenész le tudta olvasni urának
arczáról a gondolatot, s ha a király Shirin szerelméről ábrándozék,
akkor is úgy tetszett neki, mintha minden hang Shirin kellemeiről
beszélne neki, s valami mondhatatlan édes, meleg, boldog érzést
szórna cseppenként szivébe. Ha csatába ment, lelkén keresztül
harsogott a tárogatók bátorító, elragadó, elkeserítő rivallása,
elvadítva, felbőszítve indulatait, s mikor ismét a királyi széken
ült, könyörgő jobbágyok, megalázott rabok előtt, a zene akkor sem
hallgatott, szelidítve, engesztelve zengett az a trón körül, elűzve
a király szivéről a vérszomj dæmonait, s a boszuálló kardnak élét
kiverte a reszkető hárfapendülés; – s <span class=
"pagenum"><a name="Page_93" id="Page_93">-93-</a></span> ha a
király magános óráiban előjöttek a rosz szellemek, mik a barbár
királyokat szokták üldözni: féltés, elbizottság, gyanú,
kegyetlenség, – a zene szétűzte őket, Barbud hárfája volt a nemtő,
mely Kosruhoz mindig közel volt, gyermekkora óta ellenállhatlan
hatalmat gyakorolva lelke fölött.</p>
<p>A király felült trónjára, udvarnokai körülállták, a szobrászok
műveik mellett vártak a király intésére, azokat egyenkint
leleplezendők.</p>
<p>Az első lepel lehullt: a márvány szobor úgy állítá elő Shirint,
mint lepefogó gyermeket, ki mosolyogva tartja kezén a pillangót; a
szobor hasonlított Shirinhez, de nem volt benne semmi melegség,
hideg kő volt az, emberi alakká faragva.</p>
<p>A király hidegen rázta fejét.</p>
<p>– Ez nem Shirin, mondá tompán, elfordítva tőle arczát. Törd
össze szobrodat.</p>
<p>A szobrász reszketve hallá halálitéletét.</p>
<p>A második szobor kitűnt. Ez mint Najászt mutatta fel a
királynét, társaival játszadozva. A szobor tökéletes volt, hanem a
szerencsétlen szobrász elfeledé Shirin arczát s egy más nimfa képét
másolta helyette, nem tudva máskép, csak minta után dolgozni.</p>
<p>– Szentségtörő! Kiálta fel indulatosan a király, megcsalhatni
vélsz-e? Ennek egy vonása sem közös Shirinével; vessz el szobroddal
együtt.</p>
<p>A többi szobrászok sem jutottak kedvezőbb sikerhez. A király
haragvó szavával túllármázta Barbud hárfáit, s halált ordíta
valamennyi fejére.</p>
<p>Még kettő volt azonban hátra: Harun és Ferhád.</p>
<p>Nyugodt bizalommal lépett most elé az ősz szobrász, s a fehér
lepelt föllebbentve, kitárta szobrát.</p>
<p>A jelenlevők meglepetése önkénytelen zúgás tetszésmorajában
mutatta magát.</p>
<p>A szobor úgy ábrázolá Shirint, mint Venus Anadyomenét, a mint a
habokból felszáll, hosszú hajfürteit szárasztva <span class=
"pagenum"><a name="Page_94" id="Page_94">-94-</a></span> a
napsugárban. Leplezetlen idomai a szobrászati tökély remekét
tüntetik fel, a gömbölyü vállak, karok, a hibátlan csípő, az izmok
leglágyabb hajlásai mind oly magas művészettel voltak képezve, mely
nem hagyott elveszni semmit a remek alakon, a mit szépnek tartott
valaha költő és művész.</p>
<p>Az arcz maga tökéletesen el volt találva, vonásról vonásra
megismerheté benne a királynét, a ki csak egyszer is látta. – Harun
önelégült bizalommal jártatá körül szemeit a teremben levők
arczain, kiknek meglepetése volt művészetének leghizelgőbb
dicsérete.</p>
<p>Csak a király arcza nem hizelgett. Még elégületlenebbül, mint a
többi szobrokat, nézte ezt s borúsan hajtá homlokát tenyerébe.</p>
<p>Harun észrevevé a király homlokán a kedvetlenséget s aggódva
kérdé: nincs-e eltalálva Shirin alakja e szobron?</p>
<p>– Találva van és még sincsen találva, szólt Kosru. Ez arcz
Shirin arcza, de e tekintet nem az övé, – ez alak Shirin alakja,
szép, idomos: de nem bájoló, de nem meleg. Ez ajk Shirin ajka, de
hol maradt róla az élet, hol maradt róla a hang? Shirin ajka ha
csukva van, sem néma; Shirin szobrát látom, de hol maradt róla a
lélek, hol maradt a szerelem?</p>
<p>– Az élet Isten ajkáról jő, nem ember kezéből; szólt megalázott
fővel a szobrász.</p>
<p>– Vén szobrász, szived hidegen bánt e művel, csak fényét
tükrözted vissza a napnak, de nem melegét; törd össze
szobrodat.</p>
<p>Az udvarlók szánó sóhajtásal látták összeomolni a szép szobrot a
kalapácsütések alatt, Harun szomorúan hajtá le ősz fejét.</p>
<p>Még Ferhád volt hátra, az őrült, az eszelős Ferhád, ki az egész
idő alatt nem hallgatott senkire, szobrával látszott beszélni,
hozzá sóhajtott, epedett, lábai mellé leült s megvetőleg nézte az
összetört szobrokat.</p>
<p>Midőn utoljára maradt, büszkén felállt helyéből, lenézte
<span class="pagenum"><a name="Page_95" id=
"Page_95">-95-</a></span> emelvényéről az egész összegyűlt udvart,
azzal lekapva szobráról a leplet, azt messze elhajítá.</p>
<p>A király megrendülve ugrott fel trónjáról, az udvar csodától
elragadva kiálta fel, nem tarthatva magát: ez Shirin! ez ő
maga!</p>
<p>Ez ő volt! Egy márványkép, mely él, szeret, mosolyg, bűvöl!
Szobor, hol az ajkaknak hangja, az arcznak ragyogása, s a szemeknek
bűbája van; minden vonáson, a legutolsó virágon is a művész
szerelme látszik, mely keresztül melegítette a követ, s élő lelket
adott neki, mely fölötte és körüle lebeg. A többiek mind az által
iparkodtak igézetet gerjeszteni, hogy levonták a leplet a női
idomok kecseiről, Ferhád mindent eltakart kegyeletteljes gonddal, a
rózsákkal és gyöngyfüzérekkel átfont lepel redői alá. Oh de e redők
alatt a szív dobogását lehete látni, s a félig eltakart inger tette
épen azt, a mi emberien szép, tündérien széppé.</p>
<p>Ferhád azon pillanatot fogta fel, midőn Shirin fürödni készül, s
öltönyét csak a rózsafüzérek tartják még habkönnyű redőkben
felséges alakja körül. Szemei félénk szeméremmel tekintenek szét,
keze a naptól látszik óvni szelid arczát; minden vonás
visszalehelni látszik azt a mondhatlan bűbájt, mely őt minden
aszonyok királynéjává tevé, azt a csodás vegyületet fájdalom és
mosolygásból, a gyönyört a néma vágyban, a tiszta homlok
méltóságát; a boldogság közepett támadó epedést elérhetlenek után,
azt a szerelmet, mely még nem tanult szeretni, s azt a szépséget,
mely önmagát nem ismeri.</p>
<p>Mindenki bámulva látta benne Shirin arczát, egyedül a király
látta meg benne Shirin lelkét. Elveté királyi pálczáját, palástját,
lerohant trónjáról, a szobor lábaihoz borult szenvedélyesen s
csókjaival halmozá el azt.</p>
<p>A király magán kivül volt örömében, a hárfahangok víg zenéje
örvendő lelke szökeléseit adta vissza.</p>
<p>– Ferhád! tied a diadal, – mondá a király, kezét nyújtva a
szobrásznak. Egyszer teremte Isten Shirint, te <span class=
"pagenum"><a name="Page_96" id="Page_96">-96-</a></span>
örökkévalóvá tetted őt, kivánj tőlem a mit akarsz, és birni
fogod.</p>
<p>Ferhád sötéten tekinte a királyra.</p>
<p>– Esküdjél meg, hogy megadod a mit kérni fogok.</p>
<p>– Mindent, a mi enyim, a mit adhatni hatalmamban áll, kérj
akármit.</p>
<p>– Esküdjél a napra.</p>
<p>A király előhivatá főpapját, s a nap-bálvány aranyképére tett
kézzel megesküvék, hogy mindent meg fog adni, a mit Ferhád kérend
tőle.</p>
<p>– Tehát azt kérem tőled, szólt Ferhád, hogy engedd el e
szobrászoknak a halált, kiknek szobraikat összetöretéd.</p>
<p>Az örömteljes meglepetés zúgása hangzott a teremben Ferhád
nagylelkű kivánatára.</p>
<p>– Legyen, mondá a király, nemes kivánatod magadat tesz
legnagyobbá, de még ez nem jutalom remekművedért; szólj, kivánj
nagyot, én megadom.</p>
<p>– Ne adj nekem semmit, király. Én nem kérek tőled semmit.</p>
<p>– Mit! koldusnak hiszesz-e, vagy fösvénynek, hogy félsz tőlem
jutalmat kérni? Ha birtokomban van az, a mit kivánsz, tied leend.
Kivánj.</p>
<p>Ferhád erre fölemelé lecsüggesztett fejét s a király elé lépve,
hőségtől reszkető hangon monda:</p>
<p>– Kivánok. Add nekem – Shirint!</p>
<p>… Az emberek arczain az ijedtség, a megdöbbenés ónszíne vonult
egyszerre keresztül, félre ugrottak Ferhád mellől, mint ki a
villámot hítta le saját fejére.</p>
<p>Kosru szótlanul ragadta ki egyik harczosa kezéből a dárdát s
Ferhádnak rohant vele, ádáz dühvel; még a hárfák is elhallgattak
egyszerre, s Barbud elfeledé a zenét ijedtében.</p>
<p>Csupán Ferhád maradt nyugodt; a napra mutatott kezével a király
előtt.</p>
<p>– Előbb öld meg e napot, melyre esküvél, – monda neki, – azután
engemet. <span class="pagenum"><a name="Page_97" id=
"Page_97">-97-</a></span></p>
<p>A király kezében aláhanyatlott a dárda. Érzé, hogy esküje által
fogva van.</p>
<p>– Ferhád, te őrjöngsz, te eszelős vagy.</p>
<p>– Tudom; – szeretek. Midőn e szoborra tekintél, nem gondolád-e
mindjárt, hogy ezt a szerelem alkotá? mely magában megőrült, az
lehelte belé tébolyodott lelkét, az él benne most is; Shirin az
enyim. Mindenütt előttem áll, a hol csak járok. Akár alszom, akár
ébren vagyok, őt látom; majd mosolyg, majd eped, majd sír, majd
sóhajt; én látom őt, de közöttünk széles puszta fekszik, forró
sivatag: hiába futok felé, nem érem el. Én birni akarom őt, akarok
örülni mosolyának, hallani kaczagása dallamát, együtt sírni vele,
ha sír, s érezni keblének dobbanását.</p>
<p>– Hallgass, tébolyodott! kiálta Kosru; őrűlt kivánatodat
megbocsátom, kérj egyebet.</p>
<p>Ferhád fölvevé kalapácsát, s a szoborhoz lépett.</p>
<p>– Te csak igérni tudsz, király, s ha a megadásra kerül a sor,
alkudozol, mint valami örmény kalmár; én jutalmat kértem tőled e
szoborért, te megesküvél rá, hogy megadod azt, ha esküdet meg
akarod szegni, az a te dolgod, de ha kérésem megtagadtad, e
kalapácsütéssel szétzúzom e szobrot előtted.</p>
<p>– Megállj! eszelős, kiálta Kosru ijedten. Engedj beszélni
fejeddel. Te magad sem tudod, mit kivánsz. Shirin királynő és te
koldus vagy.</p>
<p>– Szivem gazdag.</p>
<p>– Nekem három ország hódol, trónom elé mind a négy világrész
hordja kincseit, ritkaságait; a mit emberi kéz kivihet, én
megtehetem, még sem birom Shirin kivánatainak felét sem
teljesíteni: nem királynak, hanem Istennek kellene lennem, hogy
lelke óhajtásainak megfeleljek, s mit tehetnél te akkor?</p>
<p>– Oh király, viszonza Ferhád, – a költő, a művész közelebb áll
Isten hatalmához, mint a király. A mi hatalmadnak lehetetlen,
lehetséges nekem. A te hatalmad a rombolás, az enyim a teremtés. A
mausoleum, melyet nevednek <span class="pagenum"><a name="Page_98"
id="Page_98">-98-</a></span> építtetsz, az enyim is: te alatta
fekszel, én fölötte maradok. Sokat, mit meg nem adhat a kard, megád
a szellem. Neked minden hatalmad sem képes egy perczet elrabolni a
halhatatlanságból; én ezredeket foglalok belőle. Te zenészeid
myriádjaival sem taníthatod meg a szeretni nem tudót érzelmekre,
mikre én szemeim járásával megtanítom. Mi a te paradicsomod?
körülkerített börtön; mi a te örömed? aranyos unalom. Mit adhatsz
te annak, a ki boldogság után vágyik? csinálhatsz-e aranyból
szivárványt? Ha egész erdőket ültetsz rózsafákból, találsz-e bennök
szerelmet? ha minden gyöngyét a tengernek összegyűjtöd, kaphatsz-e
azokért egy könyet, melyet a boldog epedés csalt a szerető szemébe?
Tied az ismert föld, enyim az ismeretlen menny. Én többet adhatok,
miként te.</p>
<p>A szobrász szavai után mély csend állt be a nép között,
félelmesen hallgatott mindenki.</p>
<p>A király letevé fegyverét s Ferhádhoz lépett nyugodtan. – Te
mondád; – saját szavaidban legyen itéleted. Ha hét ízben
teljesíteni tudod Shirin kivánságai közül azt, a mit én nem tudok:
esküszöm neked, hogy bár jobban szeretem őt életemnél, neked
adom.</p>
<p>Ferhád keble tágult. Istent érze magában.</p>
<p>– Legyen, szólt erős lélekkel, elfogadom az alkut. – Orpheus
jutott eszébe, ki az alvilág kapuit nyitotta meg, hogy visszahozza
hölgyét.</p>
<p>A király inte udvarnokainak, hogy távozzanak el; ő maga egyedül
maradt ott Ferháddal.</p>
<p>Ezen idő volt az, midőn Shirin szokott délesti sétáját volt
teendő a kertben, melyre a nagy széles ablak nyilt. A király és a
szobrász ennek függönyei mögé rejtőztek el.</p>
<p>Nem sokára közelgett a királynő hárfás serege, a hölgyek
tánczolva, énekelve képezének csoportokat a bokrok között;
andalogva, édelegve jött Shirin, kedvencz hölgyeivel, a lánykák egy
gyöngyházzal kirakott csónakot húztak elő, melynek felhajló orrán
hosszúnyakú ezüst hattyú díszlett. Shirin helyet foglalt benne, egy
lányka arany <span class="pagenum"><a name="Page_99" id=
"Page_99">-99-</a></span> evezőt fogott kezébe; másik
rózsaguirlandokkal koszorúzta fel a hajót, az árboczot és a hattyú
nyakát; egy harmadik tarka csigahéjból szivárványos
szappanléggömböket fujt a légbe, mik bűbájos ragyogással szálltak
fel a magasba; a többi a vízben úszva követé a csónakot, hintálva
azt jobbra-balra s tréfás enyelgéssel rángatva le társait a habok
közé, vagy felkérezkedve hozzájuk.</p>
<p>A lánykák beszélgettek egymással: ki mit szeretne legjobban?</p>
<p>– Én olyan szép kék ruhát szeretnék, mint ez az ég, szólt
könnyelmű lengeséggel a chinai hölgy.</p>
<p>– Én olyan balzsamot szeretnék birni, mely az ifjuságot örökké
megtartaná, monda a hindu leány.</p>
<p>– Én szeretnék ős hazámban lenni, szólt az avar amazon, bár azon
barna ifjak közül jönne ide egy, kik honn széles körváraink mellett
gyors paripán űzik a futó ellenséget, karjuk kemény, mint a vas,
szemük égő, mint a tűz, hajfürteik szalagok közé fogva, – és az
engem elragadna innen.</p>
<p>Ferhád a királyra tenkintett: – ha ezt Shirin találta volna
kivánni!</p>
<p>– Hát te mi után epedsz, oh Shirin? kérdé egy negyedik leány, a
hab közül a csónak párkányára emelve tajtékfehér termetét. Te
boldog vagy, csak óhajtanod kell, s kivánságod teljesült. Kosru
király kedvedért a föld legutolsó végére elküld, hogy meghozassa a
mit kivánsz.</p>
<p>Shirin epedve hajtá hátra fejét, hófehér karját leomló hajfürtei
alá téve.</p>
<p>– Oh azért, a mit én szeretnék, az égbe kellene küldenie. Én azt
szeretném, ha itt felettünk a kert egyik falától a másikig egy
szivárvány állna mindig, egyik vége az egyik ormon, másika a
másikon. Oh én úgy szeretem a szivárványt! A Hæmus virányain, a hol
én születtem, annyiszor láthatni azt, – mint gyermek sokszor
futottam utána. Itt oly ritkán látok egyet, azt is csak mikor vihar
van, a távol Behistan fölött; mint szeretném, ha itt volna
<span class="pagenum"><a name="Page_100" id=
"Page_100">-100-</a></span> egy fölöttem, ragyogó hét színével
körülölelné e zöld pálmafákat, s a hol keresztül látni rajta, kék,
piros és lilaszín volna minden, a mi most zöld.</p>
<p>A király Ferhád vállára tevé kezét.</p>
<p>– Hallottad kivánatát; ezt én nem vagyok képes felérni, ha te az
vagy, teljesítsd; mint mondád: aranyból nem lehet csinálni
szivárványt, ha tudod miből lehet, csinálj.</p>
<p>Ferhád nyugodtan mosolygott. Az észnek sok nem lehetetlen, a mi
az erőnek az.</p>
<p>Rögtön hozzáfogott művéhez. A behistani hegyoldalból fakadó
patakot felszorítá zilaj medréből a hegytetőre, onnan mesterséges
vízvezetőt készítve neki, lehozá ezt a dasztadzserdi királyi
palotához. Akkor egy ezüst csőt vezetett körül a kert falán,
melyből számtalan kis vékony cső állt felfelé. Midőn mind ez készen
volt, egyszerre ráereszté a csövekre a behistani patak vizét, mely
rögtön ezernyi vékony sugárban lövelt fel az ég felé, a milyen
magasról jött le, olyan magasra szökelve ismét fel, s a mint a
köröskörül visszahulló cseppekre rásütött a nap, ime ott volt a
szivárvány, ragyogó hétszínű tündér-ívével egyik faltól a másikig
hajolva; a zöld pálmafák lombjai, mik előtt keresztül vonult, kék,
piros és lilaszínben égtek.</p>
<p>És azóta mindennap nyolcz óráig ott állt a szivárvány a kert
fölött, magasan, midőn a nap kelt vagy áldozott, alábbszállva,
midőn az emelkedék. Shirin öröme határtalan volt miatta, napjait
mindig a kertben tölté, melynek lége az örökké hulló permetegtől a
legforróbb nyári nap alatt is hűs volt és oly éltető, hogy benne
még azon bokrok is, miket csak leveleikért szokás tartani, miknek
virágát nem látta senki, csodára virágozni kezdtek, s némely virág,
mi csak színei pompájáról volt ismerős, emberek bámulatára,
ismeretlen gyümölcsöt érlelt.</p>
<p class="center">* * *</p>
<p><span class="pagenum"><a name="Page_101" id=
"Page_101">-101-</a></span></p>
<p>Ismét mult az év, Kosru újra hivatá Ferhádot s parancsul adá
neki, hogy várakozzék a függönyök mögött, midőn Shirin a kertbe fog
jönni. A király leszállt a hölgyhöz, ki ismét szomorúnak látszék;
halavány volt, mint a fehér rózsa, tán az ifju szerelmének átka
fogott rajta, tán az ő álmai kisérték éjjelenként, azok hervaszták
el.</p>
<p>– Mid hiányzik, oh rózsák tündére? kérdé a király kedvencz
hölgyétől, mért vagy oly szomorú? Nem elég szépek a paradicsom
virágai többé? vagy rosz álmaid vannak s azokon tünődöl? Tán
kedvencz galambodat ragadta el az ölyv? vagy fehér szarvast láttál
a vadászaton, s annak bűbája fogta meg szived? Szólj, mit hozzak
számodra, a mi felvidítson? Fürteidnek India gyöngyét? homlokodnak
Armenia koronáját? ajkaidnak Hybla mézét? Építsek számodra
palotákat fekete márványból, ezüst oszlopokkal, achat
erkélyekkel?</p>
<p>Shirin kelletlenül fordítá félre fejét, mint kényeztetett
gyermek.</p>
<p>– Oh én azt szeretném, mondá, ha e patak helyett, mely most e
kerten keresztül folyik, a behistani hegyről egy tejpatak jőne alá,
hogy annak fehér hullámaiból ihatnám, mint vad folyamból, mely
virágok között csergedez, s ha ez a patak fekete márványszobámban,
mint fehér szükőkút lövelne magasra, s én abban megförödhetném. Oh
mint szeretnék én tejpatakot látni.</p>
<p>A király fejet hajtott úrnője kivánatának s visszament
Ferhádhoz.</p>
<p>– Hallottad Shirin óhajtását, ha varázsolni tudsz, eredj,
változtasd meg a természet rendét, hogy ezután ne víz fakadjon a
Bisutun hegyek közül, hanem tej.</p>
<p>Ferhád elment; – újra megindult a munka; roppant csatornák
vágattak a hegyek összejövetelébe, nagy kőmedenczék lőnek vésve a
sziklák homorulatán; mikor e mű készen volt, akkor idehajták minden
reggel, estve a Bisutun hegyen legelő nyájakat, s azoknak tejét a
nagy kőmedenczékbe fejték. <span class="pagenum"><a name="Page_102"
id="Page_102">-102-</a></span></p>
<p>Egy napon Shirin hálótermében egy szobrot állítának fel: az
örökké ifjú Hebe szobrát, ki egy alabastrom medencze párkányán
állva, a vállára leszállt sast látszott itatni feltartott
aranycsészéből. Másnap reggel, midőn Shirin fölébredett, s ágyának
aranynyal áttört függönyeit félrehajtá, bámulva szemlélte, hogy az
arany csésze szélein gazdagon ömlik alá a tej, szüntelen tuláradva
rajta s a medenczét színültig töltve.</p>
<p>És a mint ablakán kitekintett, egy fehér patakot látott kigyózva
alázuhogni a Bisutun hegyek közül, mely keresztül folyva a
rózsaligeteken, mint fehér szalag tétovázott a paradicsom virágos
zöld halmai körül.</p>
<p>Shirin el volt ragadtatva kivánata beteljesültén s kéjelgő
örömmel állt bele a medenczébe, lábaival a fehér tejhullámban
lubiczkolva s ajkaival a fehér szobor csészéjéből szürcsölve a
felbuzgó tejet; egy tündéri tünemény, fehér hölgy, alabástrom
szobor és tejszökőkút, egy árny nélkül festett kép, mely csupán
fénynyel van rajzolva.</p>
<p>A mint Shirin édelegve füröszté ajkait az arany csésze leomló
tejében, egyszerre egy piros virág szirma vetődik fel abban, s
körültánczolva a kelyhet, épen Shirin ajkaihoz sodródik, mintha
csókjáért jött volna.</p>
<p>Shirin felfogá a testszín piros virágszirmot, mely egy lotus
levele volt, s csodálkozva vevé észre, hogy azon rajz és írás
van.</p>
<p>Megnézte közelebbről: a bársonysima sziromra egy csengetyűvirág
volt rajzolva apró tűszurásokkal, melyben női alak fürdött. A rajz
fölé e szó volt írva: oh Shirin! alája a mondat: «könyeimben
fürdesz».</p>
<p>Shirin csodálkozva olvasá el a mondatot, s akkor egyszerre
boszúsan tépte szét a virágszirmot, s elhinté azt a medenczébe.
Hogy széttépte, megsajnálta, kihalászta ismét darabjait, iparkodék
egymáshoz illeszteni őket s sóhajtva rejté keblébe.</p>
<p>Azután várta: nem jön-e másik virág is a csésze kelyhéből? nem
soká kellett várnia, nehány percz mulva <span class=
"pagenum"><a name="Page_103" id="Page_103">-103-</a></span> ismét
egy másik bukott fel; azt hirtelen felragadta, s nézte, mi rajz és
mi irat leend rajta?</p>
<p>Azon egy nyitott szem volt rajzolva egy sugárzó nap közepében,
fölé e szó: oh Shirin! alá e mondat: «mindenütt tégedet
látlak».</p>
<p>Már ezt nem tépte szét a hölgy, hanem elrejté a másik mellé, s
várta, sejté, hogy még egy harmadik is fog jönni.</p>
<p>Az is felvetődött. A szobor és a tejpatak lőnek Ferhád szerelmi
postái; összegöngyölt viráglevélkéi a vezető csöveken át
észrevétlen jutottak Shirin kezébe.</p>
<p>Kibontá a harmadik lotus-levelet, ezen egy rózsákkal koszorúzott
halálfő volt rajzolva, fölé e szó: oh Shirin! alá e mondat:
«meghalok szerelem miatt».</p>
<p>Shirin társaihoz tevé azt is.</p>
<p>Nemsokára jött a király, kedvencz hölgye örömében gyönyörködni.
Szomorúnak találta azt ismét. Szivét nyomta a keblébe rejtett három
levél.</p>
<p>– Miért e ború arczodon újra? kérdé a féltő király. Hajnaltól
naplementig sem tart-e nálad az öröm? Mije van még égnek földnek, a
mit nem birsz?</p>
<p>– Álmodtam, annak jelentésén tünődöm, viszonza Shirin. Egy szép
virágot láttam álmomban, melynek három szirma volt, mindenik
sziromra külön kép festve. Egyikre egy harangvirágban fürdő leány,
másikra egy napsugár közt égő szem, harmadikra egy rózsákkal
koszorúzott halálfő. Míg ezeknek értelmét meg nem tudom, addig
nincsen örömem.</p>
<p>A király összehivatá rögtön bölcseit és jósait, hogy magyarázzák
meg ez álmot. Senki sem boldogult vele. Mikor mind megszégyenültek,
előhivatá Ferhádot.</p>
<p>– Ime, monda neki, ismét van Shirinnek egy kivánsága, melyet nem
bir senki teljesítni, s azzal elmondá az álmot.</p>
<p>Ferhád sóhajtott és mosolygott, sóhajtott a szerelemért, s
mosolygott a diadalért.</p>
<p>– A képek im ezt jelentik, viszonza Kosrunak szépen: az
<span class="pagenum"><a name="Page_104" id=
"Page_104">-104-</a></span> első: könyeimben fürdesz, a második:
mindenütt tégedet látlak, a harmadik: meghalok szerelem miatt.</p>
<p>A király elmondá Shirinnek a magyarázatot, s Shirin megtudta
belőle, hogy Ferhád a titkos szerető.</p>
<p>Három kivánság már betelt, monda Ferhád figyelmeztetve a
királynak. Csak négy van még hátra.</p>
<p>A király aggódni kezdett.</p>
<p>Shirin azonban halvány lett, halaványabb a liliomnál. Csak úgy
lengett a termekben, mintha nem is a földön járna. Senki sem tudta
mi baja?</p>
<p>A király aggódva unszolá kérdéseivel, hogy mondja meg, mi
bántja? A hölgy mindennap új meg új szeszélyes kivánatokkal állt
elő, miket egy perczben követelt, a másikban már megunt, a mint
szokták a hölgyek, kiknek minden örömük megvan, csupán egy nincs, a
szerelem.</p>
<p>– Oh az én szivemet úgy nyomja valami, szólt egy napon Shirin a
királyhoz. Ma kitaláltam, hogy mi nyomja oly nagyon? Kertembe a
magas Takhti-Bostan hegy orma látszik, e szikla oly kopasz, oly
sivár, valahányszor rátekintek, úgy érzem, mintha egész terhét
keblemen viselném; ha ott a magasban egy gránátalmabokrot látnék
virulni, csak egyetlen egyet, meg volnék gyógyulva ez érzésből.</p>
<p>– De ki tud oda felmenni? gondolá magában a király, s átadá
Ferhádnak a teljesíthetetlen óhajtást.</p>
<p>A művész fogta kalapácsát, s a meredek sziklafalba egyenesen fel
elkezde lépcsőket vágni, merész lángképzete segíté, a gondolat
dæmonian vakmerő volt, a lépcsők csodálatos kiszámítással függtek
egymás fölött, s bátor főnek kellett lenni, ki rajtok fel
merészeljen menni, hol háromszáz lábnyi magasban semmi sincs, a
mibe meg lehessen kapaszkodni, csupán csak az egymással összerótt
sziklafokozatok.</p>
<p>Egy napon ismét meglátogatá Ferhád a királyt, s megdöbbentő
hangon monda neki:</p>
<p>– A negyedik kivánság is teljesült. <span class=
"pagenum"><a name="Page_105" id="Page_105">-105-</a></span></p>
<p>A király a Takhti-Bostanra tekintett, s zöld fákat látott annak
ormán.</p>
<p>– Még csak három van hátra; sugá fülébe a szobrász, s
eltávozott.</p>
<p>A király szorongó szívvel keresé fel Shirint, ki azon percztől
fogva, hogy a Takhti-Bostan orma kizöldült, valami édes boldogság
dicsfényét viselte arczán. Egész nap ott ült, a honnan e sziklára
lehete látni, mely egyedül emelkedék a kert magas falain túl;
szemei az odavarázsolt bokron függtek, s néha egész éjszakán át ott
énekelt kertje forrásai mellett, szüntelen a bokrokat nézve,
bűbájos éneke hangjait szeliden zengé utána a takhti-bostani
viszhang.</p>
<p>A bokrok és a viszhang! Azt hivé mindenki, azt hivé maga a
király is, csak Shirin tudta egyedül, hogy e bokrok lombjai közül
egy epedő arcz néz le reá, s énekét az zengi vissza; Ferhád volt
ott, ki mindennap életét koczkáztatá érte, hogy a felhőnyi magasból
kedvesére leláthasson.</p>
<p>A királyné hervadt, – hervadt. A bölcsek, az orvosok ki nem
tudták találni baját, szava sóhaj, éneke siralom, álma nyugtalanság
volt. Semmi sem vidíthatá fel; nem kellett neki táncz, vadászat,
ünnepélyek. Kosru egy egész palotát építtetett számára, mely
egyedül azon kincsekkel volt tele, miket Heraclius császár hajóiból
a szél a perzsa partokra vert; Shirin szemei meg sem akadtak
Badaverd minden kincsein, s Artemizia palotái tizezernyi
aranygolyóikkal, mik a csillagrendszert utánozták, egy pillanatig
sem tudták őt érdekelni.</p>
<p>Szeszélyei, óhajtásai túljártak minden emberi lehetőségen. Kosru
kétségbe volt esve. Oh, e királyoknak elég volt egy szeszélyes
asszony bebizonyítani, hogy ők nem istenek.</p>
<p>Shirin mind jobban halványult. A király félve kérdezősködék
bajáról.</p>
<p>– Beteg vagyok, monda Shirin, álmomban egy Amshaspand jelent meg
előttem, egy virággal kezében. Ez azt <span class=
"pagenum"><a name="Page_106" id="Page_106">-106-</a></span> mondá,
hogy tudtomra adandja, mi bánt? s intésére egész testem átlátszó
lett. Akkor láttam megdöbbenve, hogy szivem fehéredni kezd; ha
egészen fehér leend, akkor én meg vagyok halva; az Amshaspands azt
tanácslá, hogy ha meg akarok gyógyulni, kerestessek egy olyan
virágot, minőt ő kezében tartott, csupán annak illata lesz képes
megorvosolni.</p>
<p>– S minő volt azon virág?</p>
<p>– Hosszú sötétzöld szárára lilaszín sisakok voltak feltűzve, s
midőn e kis sisakokat felfordítám, mindegyikben egy-egy fehér
galambpár ült.</p>
<p>A király és bölcsei nem nagy botanicusok lehettek azon időben,
mert minden kutatásaiknak sem sikerült a Shirintől kivánt növényt
feltalálni.</p>
<p>Ez lett utóbb az ötödik óhajtás, melyet Ferhádra kelle
bízni.</p>
<p>Ő elvándorolt a Taurus hegyekig, ott meglelé a jól ismert
Anthorát, elhozá azt a királynak, ki látva a fürtösen lecsüggő kék
sisakokat a kettős galambokkal, megrezzenve hallá a művész intő
szavát:</p>
<p>– Ez volt az ötödik kivánat, most csak kettő van még hátra.</p>
<p>A szépek szépe nem gyógyult meg semmi virág illatától; a király
sírt, ha őt látta, s összehasonlítá szobrával; – a szobor oly
életteljes, s a hölgy maga oly holthalvány.</p>
<p>Egész éjjel hallá a hölgy fájdalomédes énekét, ha erkélyén
kidűlve néma kertjébe lenézett.</p>
<p>– Miért énekelsz versenyt a csalogánynyal, oh lelkem hölgye?
kérdé a király gyöngéden, alig merve őt ajkaival érinteni; félt,
hogy még a lehellet is összezúzza.</p>
<p>– Most csak még a csalogánynyal, nem soká a szellemekkel; felelt
az epedő asszony, és mosolygott; – a király sírt.</p>
<p>– Mért beszélsz a szellemekről? A szellemek hideg lények.
<span class="pagenum"><a name="Page_107" id=
"Page_107">-107-</a></span></p>
<p>– Közöttük fogok majd lakni; minden éjjel lejárnak hozzám,
biztatnak, hogy menjek velök. A rózsa levele földre hull, de
illatja felszáll az égbe.</p>
<p>– Mért vágyódol az égbe tőlem? mi van ott, a mit én nem
adhatok?</p>
<p>– Minden más ott, mint a mi itt van. Napnak nincs ott éjszakája,
örömnek, kéjnek bánata. A patak zeng, a fák lombjai tündérmeséket
susognak, az élet folytatása az álomnak, s az álomban megszólalnak
a kék virágok csengetyűi, mik úgy néznek reám ébren, mint megannyi
tündérszemek. Oh a tündérek oly szépek; öltönyük ködből van szőve,
lábaik nem hagynak nyomot a földön, s nem merülnek el a vízben,
pillangó-szárnyaikon szivárványos pávaszemek ragyognak, repülő
hajfürteik közt csillag és harmat szikrázik. Az éjjel egy tóban
láttam őket fürödni, a tó felszine be volt hintve aranyporral, mely
nem ült le a fenekére, hanem fenmaradt a vizen; úgy híttak maguk
közé, már velök mentem repülve, a midőn felébresztettél. Oh teremts
nekem egy ily tavat, melynek tükre aranynyal legyen behintve.</p>
<p>A király elszomorodott. Aranyja volt neki elég, egész folyókat
volt képes behinteni aranyporral, de hasztalan, az mind leült a
fenékre. Hiába törték oly finomra, mint a lisztláng, a pehelykönnyű
aranyfüst is leszállt a víz fenekére, senki sem birta kitalálni a
tündéraranyat.</p>
<p>A király remegve és remélve hivatá Ferhádot. Remegett, hogy
hátha teljesítendi az óhajtást, de remélte, hogy az most
lehetetlenné vált.</p>
<p>Ferhád meghallá a kivánatot, kiment a behistani virányokra;
összefogott egy millió aranyszárnyú lepét, s azoknak fényporával
behinté a kert kisded tavát, – és ime az arany fenn úszott a víz
szinén.</p>
<p>– A hatodik kivánság is teljesült, szólt a szobrász a a
királynak. Csupán egy maradt még hátra, az utolsó egy kivánság.</p>
<p>A király reszketett Shirinért, félté őt a szobrásztól,
<span class="pagenum"><a name="Page_108" id=
"Page_108">-108-</a></span> kinek esküvel igérte, és féltette a
haláltól, kitől nem tudta megvédni.</p>
<p>A szépek szépének szivében emésztve égett a szerelem, de az nem
parancsolójáért égett, hanem egy szegény ismeretlen ifjuért, ki
szerelmében megőrült, s őrültsége hatalmával csodákat követett el
imádott bálványának egy-egy pillanatnyi szeszélyeért; s mig az ifjú
hölgy az ősz király lábainál ülve, hárfával kezében édesbús dalokat
énekelt, mik fájdalomban és szépségben a csalogányéval
versenyeztek, titkon szivében arra gondolt, hallja-e a dalt az ott,
ki a magasban viszhangot szokott rá adni?</p>
<p>Csak egy kivánság volt még hátra, és ők egymásé leendettek.
Shirin nem is álmodá, hogy mind azon óhajtás, a mit ő lehetetlenül
kigondol, annak vállaira roskad, ki őt oly forrón szereti. Egy
napon azt mondá a királynak, arczán örök epedéssel:</p>
<p>– Miért nem vagyok én boldog? Mert nem látom felkelni a napot
soha. Ez a nagy erdős Behistan mind elfogja előlem a hajnalsugárt,
úgy szeretném, hogy ha e hegyen keresztül egy út volna merőben
keresztülvágva, hogy a mint feljön a nap, annak tulsó végén első
sugarát megláthatnám.</p>
<p>A király szabadon lélegzett. Előhivatá Ferhádot, s diadalmas
arczczal mondá:</p>
<p>– Halljad Shirin hetedik kivánatát. Ő a felkelő napot óhajtja
látni palotája ablakából; e végett egy utat kiván keresztül vágatni
a Behistánon, hogy annak tulsó végén a hajnal első sugarát
láthassa. Menj, teljesítsd.</p>
<p>– Oh Shirin! sóhajta búsan a szobrász, s vette kalapácsát és
ment, az emberek utána néztek és kaczagták.</p>
<p>Nemsokára viszhangzottak a kalapácsütések Dasztadzserden a
szobrász megkezdett munkájától. Mintha óriások dolgoznának rajta,
megfoghatlan erővel haladt a mű, hegyek omlását, sziklák szakadását
lehete hallani mindennap s ha estenként a királynő palotája
tetejére kiült, midőn körül csöndes volt minden, hallá, mint távoli
<span class="pagenum"><a name="Page_109" id=
"Page_109">-109-</a></span> kisértethangot, a csengő kalapácsütést
s minden ütés után e kiáltást: oh Shirin!</p>
<p>Ott dolgozott Ferhád éjjel nappal. A szerelem őrültséget, s az
őrültség emberfölötti erőt adott neki. A legmerészebb eszmét, mit
más kigondolni félt, ő kivitte, a behistani átvágás mindig
tovább-tovább haladt, s a szobrásznak nem volt elég, hogy műve
nagyszerű legyen; még széppé is tette azt, a kivágott kőfalakra
mindenüvé oda véste Shirin arczát, szobrait, a hogy az szivében
élt, mosolyogva, szemérmesen, virágokkal koszorúzva.</p>
<p>Így támadt a két bolthajtás, mely maig is épen megvan, és a
többi képek, szobrok, a mély kivágás oldalán, miket köröskörül
benőtt a zöldelő folyondár.</p>
<p>Ben Mohamed al Kazvini azt mondja e remekműről a «teremtés
csodájában» (adsaib al mathlukat), hogy a világ szobrászai mind
bámulva jöttek ide, Ferhád műveit csodálni.</p>
<p>A mű ellenállhatlanul haladt, s már végéhez közelíte; Kosru
kétségbe volt esve. Látta, hogy elveszti Shirint, mert ellenének
hatalma nem emberi erő.</p>
<p>Kész lett volna már Ferhádot esküje ellen megöletni, biztatta is
embereit; de ki merte volna azt elvállalni? ki merne egy őrültet
megölni? Az őrülteken Isten keze van, bennök idegen, ismeretlen
szellem lakik, ki merné e szellemet kardja hegyével onnan
kizavarni?</p>
<p>A zsoldosok közt nem akadt Ferhádnak orgyilkosa.</p>
<p>A mire férfi nem találkozott, arra volt vén asszony.</p>
<p>Élt Dasztadzserben egy vén jóslónő, Omaya; száz ráncz arczán,
száz bűn lelkén. Ez megtudva a király titkos bánatát, oda ment
hozzá egy napon s felajánlá, hogy ő megöli Ferhádot.</p>
<p>A királyt visszarezzenté a lélek. A bűn elől, melyet keresve
keresett, visszadöbbent, midőn az magát jött ajánlani.</p>
<p>– Esküm tiltja, hogy őt bántassam; – szólt elutasítva a nőt.
<span class="pagenum"><a name="Page_110" id=
"Page_110">-110-</a></span></p>
<p>– Én nem fogom őt bántani, sem fegyverrel hozzá nem érek, sem
mérget italába nem töltök, sem varázsló szóval meg nem rontom, –
mégis el fogom őt veszteni.</p>
<p>– Akkor ám tegyed, szólt a király, s útjára bocsátá a nőt.</p>
<p>Omaya kiment a Behistan hegyek közé, és felkeresé Ferhádot.</p>
<p>A szobrász épen a szikla párkányán dolgozott, minden
kalapácsütésnél kiáltva: oh Shirin, Shirin! A viszhang utána
sohajtá: Shirin, Shirin!</p>
<p>Omaya megállt a bércz alatt és felkiálta Ferhádra:</p>
<p>– Ah Ferhád, minő jó bolond vagy te, hogy egyre Shirin nevét
kiáltozod, midőn ő már tizennégy nap óta halva fekszik, s a király
és az egész udvar régen gyászt viselnek érte.</p>
<p>Ferhád, mint a villám ütötte sas, összerogyott e szavakra,
kalapácsát elhajítá, s maga is utána hullott le a száz ölnyi
magasból, s ott, halhatatlan művei csarnokában lehelte ki forró
lelkét.</p>
<p>Azon éjjel nem hallá Shirin többé saját nevének viszhangját.</p>
<p>Másnap kérdé, hogy miért nem folytatják a Behistan
áttörését?</p>
<p>– A művész, a ki hozzáfogott, belehalt, mondának neki, éjjel
leesett a szikláról, s nincs a ki megkezdett művét bevégezni merje
és tudja.</p>
<p>Shirin hervadtan hajtá le szép fejét keblére.</p>
<p>– Elmegyek a tündérekhez… susogá kinszenvedt arczczal.</p>
<p>És elment a tündérekhez…</p>
<p>Harmadnapra megszünt élni. Elment oda, hol a napnak nincsen
árnya, az örömnek búbánata; hol a csengő virág nyilik, hol a
tündérek lejtenek, s fürödnek aranyos tóban; hol az élet folytatása
az álomnak, s a szerelem egy örökkétartó csók. Ott megtalálta
Ferhádot is s azóta nem szünt meg boldog lenni. <span class=
"pagenum"><a name="Page_111" id="Page_111">-111-</a></span></p>
<p>A rózsa levele a földre hullt, de illata az égbe szállt.</p>
<p>A király és az egész ország tizennégy napig siratták Shirint,
akkor eljöttek a shiraszi leányok, s a király engedelmével
eltemették őt Ferhád mellé, egyiknek sírjára ültettek fehér rózsát,
másikéra piros rózsát, hogy a szerelem virága örökké nyiljék azok
fölött, kik a szerelemért haltak meg.</p>
<p>A király pedig, keservében e két sír közé elevenen ásatá el a
gonosztevő Omayát, a ki mindkettő halálát okozta, s tüskét
vettetett föléje.</p>
<p>Shirin művészi szobrát azonban azon patakban állíttatá fel,
melyet róla neveztek el, s gyakran édes csalódással merenge rajta,
gondolva, hogy ott mostan Shirin fürdik.</p>
<p class="center">* * *</p>
<p>Dasztadzserd pedig elpusztult, és Babylon és Persepolis és
Ktesiphon omladékit benőtte mind a vad bokor. Kosru Parviz fény és
hatalom nélkül halt meg, futva ellensége elől, ledöfve ön fia
orgyilka által, kiben a sassanidák hatalmas faja kiveszett.</p>
<p>Minden elmult, csak a mi Ferhád és Shirin emlékéhez van kötve,
az élt meg.</p>
<p>A «paradicsom» elvadult; benne csak egy gránátalmafát őriz még a
nép. Ez Ferhád fája volt, melyről kalapácsa nyelét vágta, s mely
kihajtott, a hova lehajítá; a ki szerelemtől beteg, meggyógyul
ennek árnyától.</p>
<p>A három sír Kazri-Shirin mellett most is megtermi rózsáit és
töviseit, s a «szép Shirin» szobrát maig is felkoszorúzzák, midőn
azon ember-idom sincsen többé.</p>
<p>A Takhti-Bostan rovatkait, a behistáni faragványokat benőtte a
zöld fű és moha; – mesze földről jőnek néha idegenek, kik bámulva
szemlélik, mit tehet e három embereken túli erő: – művész, – őrült,
– és szerelmes? –</p>
<hr class="chap" />
<p><span class="pagenum"><a name="Page_112" id=
"Page_112">-112-</a></span></p>
<h2>FORTUNATUS IMRE.</h2>
<h3>I. KÉT KÜLÖNÖS VÉGRENDELET.</h3>
<p>Történt az ezernégyszázkilenczvenkilenczedik esztendőben
Magyarországon azon különös eset, hogy a fehérvári káptalan
levéltárába két végrendelet tevődött le, melyekhez hasonlatost sem
apáink nem olvastak, sem fiaink olvasni nem fognak soha.</p>
<p>Az egyik végrendelet származott Istenben boldogult néhai Perényi
Imre ő kegyelmességétől, Magyarország nádorispánjától, kit a milyen
büszke, fastuosus embernek ismertünk életében, nem kevésbbé
olyannak találtunk holta után.</p>
<p>Kinek is végrendeletében ily dolgok foglaltatának:</p>
<p>– Hogy, a mely napon ő kegyelmessége meghalálozik, egy hét alatt
az ország minden városaiban és falujaiban levő harangok
meghúzassanak, – az ő holtteste az alatt bebalzsamoztatván,
közszemléletre kitétessék, mely czélra ő maga minden utasításokat
leirt a legfigyelmesebb pontossággal, milyen színű legyen a bársony
szemfedő, mely a ravatalt takarja, s miféle angyalok legyenek azon
himvarrással kiformálva? hány gyertyatartó legyen jobbról és
balról? milyen sujtása legyen azon őrök mentéjének, a kik mellette
fognak állani kivont karddal, s hány verset énekeljenek a
kántordiákok a palotában, hányat a palota lépcsőin és künn az
udvaron? Továbbá, hogy első napon csak egyedül a prælatusok
látogassák meg holttetemeit, második napon a mágnások, harmadik
napon az alsóbbrendű <span class="pagenum"><a name="Page_113" id=
"Page_113">-113-</a></span> clericusok, negyediken a köznemesség
rendei, s csak úgy nyittassanak meg az ajtók a misera plebs
contribuens előtt, gondjuk lévén az ajtónállóknak rá, hogy senkit
dísztelen öltözetben, avagy a sokaság között egy-egy zsidót be ne
ereszszenek.</p>
<p>Hatodik napon azután a test az ország primása által
beszenteltetvén, mely urak és meddig vigyék a koporsót vállaikon?
hol és kinek adják ismét által? a templom hány vég fekete posztóval
legyen behúzva? s a családi czímerek milyen ezüstfejű szegekkel
legyenek a posztóra kiszegezve? továbbá, hány arany forintot
kapjanak a testőrök? hányat a ministransok? hány dénárt minden
koldus fejenkint? és hány rőf gyászt minden ember, a ki csak az
utolsó tisztességtételen megjelenik és milyen nagy szál
viaszgyertyákat? az előbbkelők sokszínűre befestetteket; – mind ez
szép rendben és igazi keresztyéni előrevaló gondoskodással el volt
számlálva.</p>
<p>Hanem a mit megütközés nélkül nem lehet hallanunk, ez azon
rendelete volt az Istenben boldogultnak, miszerint ő iszonytató
nagy vagyonát mind eltestálta az ország legnagyobb urainak és
főpapjainak, legtöbbet testált pedig magának a királynak, azon
feltételt kötvén végrendeletéhez, hogy holttestét maga a király a
Dunapartig gyalog kisérje, a többi főfő urak pedig névszerint
előszámlálva, a Dunán keresztül Pestváros korlátjaiig, a többi meg
nem nevezett legatariusok pedig egész fel Zemplén megyében levő,
általa alapított terebesi paulinus-rendű szerzet kolostoráig, a hol
sírboltba tétessék s e közben mely falukban álljanak meg, hány
mérföldet tévén egy nap, s minden falu előljárósága hány ezer
lépésnyire jövén ki eleibe tisztelkedni, s hány arany forintot
kapván ajándékba.</p>
<p>Ez volt végső rendelete az Istenben boldogultnak és nem hallik,
hogy valaki a legatáriusok közül, bár csak egy is visszautasította
volna e büszke föltételek alatt ajánlott hagyományt, sőt inkább
mindenki iparkodott azt <span class="pagenum"><a name="Page_114"
id="Page_114">-114-</a></span> pontosan megérdemelni, még maga a jó
emberséges Ulászló is.</p>
<p>Másik végrendelet vala az öreg néhai Kunhalmi Andrásé, – jól
járt szegény, hogy meghalt, Isten nyugosztalja meg. – Életében
szegény öreg úrnak úgy elvette az úr Isten az elmebeli tehetségeit,
hogy már hajlott korában valami szép czigányleányba belebolondult s
azt nagy vesztére feleségül el is vevé; a kis-tarcsai parochián
esküdtek össze, a holott a plébános nem akarta rájuk adni az
áldást, azt állítván, hogy a menyasszony nincs megkeresztelve és
sem a hiszekegyet, sem a miatyánkot nem tudja. A minthogy igaza is
volt. A jó András úr azonban nem hogy a pap vonakodásában Isten
mutató ujját látta volna meg, sőt inkább kihányatta azt a
parochiából, lévén Kistarcsa az ő allódiuma, s mindenestől
kihordatva azt a határra, valami jött-ment kápsáló mendikást tett
meg helyette; a miből aztán nagy per is kerekedett, felment a
szentszékre, az országgyűlésre, még tán a király eleibe is.
Szakadt-e vége valaha, vagy sem, azt már nem tudom. Elég az hozzá,
hogy András úr csakugyan megesküdött a czigányleánynyal, még pedig,
minthogy az ismerős urak közül egy sem akarta elvállalni a
násznagyságot, az uradalmabeli ismaelita hóhér és a faluvégen
dorombot csináló czigánykovács násznagysága mellett. Hogy az ilyen
módon szerzett házasságon Isten áldása nem lehetett, azon nem kell
csodálkozni. A világ sok mindenféle mendemondát összebeszélt, de a
miket kár volna feljegyezni. Hogy az asszony boszorkányságot értett
volna s ha akarta, ördöngős mesterséggel kicsinálta, hogy az ura
semmit sem látott, hogy a legényeket a kulcslyukon eregette be
magához, s ha ráolvasott a házra, az egész háznép aludt hetekig,
míg csak föl nem ébresztette. Én bizony mindezeket nem hiszem. Nem
kell az asszonyoknak boszorkányság ahoz, hogy az uraikat
megcsalják, s ha egyszer az asszony kikapó, meg nem őrzi azt sem
závár, sem lakat. <span class="pagenum"><a name="Page_115" id=
"Page_115">-115-</a></span></p>
<p>Elég az hozzá, hogy vége felé az öreg András úr annyira
megzavarodott elméjében a sok házi viszontagság miatt, hogy egészen
elhagyta magát, etetni kellett, mint a gyereket, elhitette magával,
hogy neki se keze se lába nincsen; majd meg azon képzelődött, hogy
ő egy török basa, kinek hatalmában áll minden leányt elrabolni a
környékből, s aztán egyenkint ismét a tengerbe hányatni.</p>
<p>Végtére egy napon az ő hűségtelen felesége valami lókupecz
szaraczénnal összeszerződve, végképen megszökött a háztól, melynek
hírére az öreg urat rögtön megütötte a guta. Halála előtt néhány
órával emlékező tehetségei némileg visszatérvén, hivatta a maga
lekötelezett embereit, kik előtt szívének halálos keserűségében
olyanforma végrendeletet tőn, hogy egyetlen fiának, ki első
feleségétől születvén, Leventának kereszteltetett, oly feltétel
alatt hagyja solymosi és kistarcsai roppant kiterjedésű uradalmait,
ha az megvetve a háládatlan és csalárd asszonyi nemet, soha meg nem
házasodik; a mely órában pedig azt cselekedné, veszítse el minden
vagyonait s legyenek azok Szalkán Gergely uramé, kinek becsületes
nevét úgy hiszem, híréből mindnyájan ismerjük, a kik pedig ennek
híjával volnának, azok majd megismerendik később.</p>
<p>Hogy az ilyen Isten és természetelleni végrendeletet mily könnyű
lett volna okosabb időkben invalidálni, az kétségbevonhatlan, mert
egy az, hogy a hagyományozott uradalmak csak oly formán voltak
keresményei András úrnak, hogy helyettük az ősi szántói és györöki
uradalmait adta el, s így felőlök nem rendelkezhetett, más pedig
az, hogy az egész világ tudta, miszerint az öreg úr saját elméjét
rendbe szedni már régóta nem volt képes s csakis így juthatott eme
háborgós gondolatra.</p>
<p>Ámde midőn e végrendelet tévődött, még akkor Leventa igen
kicsiny fiu volt s jóformán nem is értette, hogy miről van szó, s
jó szívénél fogva több szomorúsága volt apja halálán, mint
végrendeletén, később pedig kiment az egész végrendelet a fejéből,
s mire aztán ismét eszébe <span class="pagenum"><a name="Page_116"
id="Page_116">-116-</a></span> juttaták, már akkor sem mód, sem
eszköz nem volt annak eltörlésére, de ha mindkettő lett volna is,
nem volt törvényszék, mely az ügyet Szalkán Gergely ellen felvegye;
mert nagyon szomorúan állának akkori időben Magyarországon az
igazság ügyei.</p>
<p>De hogy mindeneket megértethessek, előbb a következő dolgokat
kell elmondanom.</p>
<h3>II. A ZSIDÓ ÉS FIA.<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></h3>
<p>Még én emlékezem arra az elzárt városrészre, mely a Gellért- és
a várhegy között egy félkörben hegyes sánczkarókkal s zsilipes
gátokkal elkerítve, egy csoport sűrűn összetömött hegyestetejű
házat foglalt magában, s melyet neveztek akkoriban zsidósornak.</p>
<p>Biz én nem igen sokat jártam bele; hála Istennek, mindig ki
tudtam jönni a jövedelmemmel, s ha nem volt pénzem, összébb húztam
a bocskorszíjat, s az én nevem soha sem állt a rováson.
Mulatságképen pedig nem igen szokott az ember oda menni, csunya,
szűk, tekervényes utczái szántszándékosan úgy el voltak hagyatva,
hogy már a ki bele akart lépni, előre visszaijedt a mindenféle
illattól, a házak mellett emberderékig nőtt a dudva, s a sikátor
közepén soha sem száradt fel a sár, miután a lakosság minden vizet
csak az utczára eresztett ki, mint szintén a szemetet, hamut és
baromfitollat is csak egyenesen az ajtaja elé döntögette.</p>
<p>A házak ajtai maguk oly alacsonyak voltak, hogy termetesebb
férfi csak megbukva juthatott rajtok keresztül, ablakaik közül
pedig egy sem szolgált az utczára, csupán a padlásnak volt egy
kirugó eresze, melyen egy kis lyuk <span class="pagenum"><a name=
"Page_117" id="Page_117">-117-</a></span> volt fúrva, s ha valaki
zörgetett az ajtón, ezen szoktak a háziak reá lenézni, ha vajjon
«kapóhresz»-e vagy nem? ha nem volt kapóhresz, akkor zörgethetett
itéletnapig.</p>
<p>Meszelve sohasem voltak e házak, sőt az volt az istenesebb, a ki
mentül jobban be tudta hányni sárral és foltokkal az oldalát; a mi
egyébiránt igen természetes következése volt azon félelemnek, hogy
ha egy zsidónak gazdag híre futamodott, azt a magyar urak ki nem
hagyták fogyni a kölcsönadásokból, soha nem látom fejébe; a nemes
urak és a szegénység pedig, a hol elől utól kapták, megverték,
megdobálták, sőt a mi nem egyszer megtörtént, a szomszéd
városnegyedet lakó ráczok ki is rabolták, s megölték őket.</p>
<p>E végett mindenik csak azon volt, hogy külsőképen a legnagyobb
szegénységet mutassa, nem lehete őket utczán másként látni, mint
rongyosan, piszkosan, s a leggazdagabb Izsák nevű zsidónak, kiről
az a hír szállt, hogy az egész háza fundamentoma aranyból van
rakva, a rongyos háza tetején beesett az eső, s az ünneplő köntösén
több volt már a folt, mint az eredeti thaby.<a name="FNanchor_2"
id="FNanchor_2"></a><a href="#Footnote_2" class=
"fnanchor">2)</a></p>
<p>Magam is sokszor találkoztam ezzel az öreg zsidóval. Oly
alázatosan köszönt mindannyiszor, s ha a familiájáról
kérdezősködtem, azt felelte, hogy mind a fia, mind a menye földig
hajolva köszöntetnek, az unokái pedig ezerszer csókolják a
kezeimet; pedig tudom bizonyosan, hogy soha híremet sem hallották a
jámborok.</p>
<p>A fia, Salamon, mintegy huszonkét éves lehetett ez időben;
valami szokatlan vadság volt éles, fekete szemeiben, mindig úgy
járt az utczákon, mintha valaki kergetné, s ő meg-meg akarna állni,
hogy visszaforduljon rá; a fal mellé húzódva járt szüntelen, s ha
találkozott bármi becsületes emberrel, mintha megijedne tőle,
kikerülte, s ha vagy a pákosz gyermekek, vagy a zászlós urak
lovászai kötekedtek vele, nem szólt, hanem úgy forogtak a szemei,
<span class="pagenum"><a name="Page_118" id=
"Page_118">-118-</a></span> mintha azt szeretné, ha valamennyinek
egy nyaka volna, s azt ő egyszerre kitekerhetné.</p>
<p>Ennek a feleségét hítták Aisahnak. Jó, csinos asszonyka volt,
nem lehet rútnak mondani, hanemha azért, hogy a szemei mindig úgy
látszottak, mintha ki lennének sírva s az arcza, mintha nagyon
sokat búslakodnék. Talán úgy is volt. Azon felül szokás levén náluk
a leánygyermekeket nagyon korán férjhez adni, neki nemsokára két
gyermeke is levén, nem maradt ideje a női szépségnek tökéletes
kifejlődésére, a gyermeki vonások egyszerre anyaivá kényszerülve
átváltozni. Hanem azért meg kell neki adni, hogy az egész
zsidósoron nem volt nálánál szebb asszony, s biz azzal Salamon meg
lehetett elégedve, kivált ő, a kinek oly kiállhatatlan képe volt,
hogy nekem ugyan, ha asszony volnék és ő egyedül volna a kerek
világon, még sem kellene.</p>
<p>Két fiuk is volt; ebből állt az egész család. A nagyobbikat
hívták Márknak, a kisebbiket biz én már nem tudom hogyan.</p>
<p>Mindezeket pedig, miket most elmondandó vagyok, egy Péter nevű
szolgától tudom, ki nálam hetes napszámos volt, Izsáknál pedig
minden pénteken délutántól szombat estig szolgált, végezvén azalatt
a ház körüli dolgokat, miután az orthodox zsidó szombat napon még a
gyertyáját megkoppantani is vétkes dolgozásnak tartja.</p>
<p>Ez beszélte nekem, hogy egy pénteki napon az öreg Izsák egyedül
ült az ő belső szobájában, sem fia, sem menye nem valának otthon. A
kisebbik unoka aludt a bölcsőben, a nagyobbikat pedig tartá térdén
az öreg Izsák és egy képet mutatott neki, mely kép ábrázolt egy
farkast, a ki emberszíveket eszik. És annak a farkasnak emberfeje
volt festve és az emberfej Fugger György fejéhez hasonlított.</p>
<p>A kis fiu váltig szabadkozék, hogy ő fél attól a képtől, ekkor
az öreg rámordult:</p>
<p>– Ne félj tőle, hanem gyűlöld! Lásd kis fiam, ez a vadállat
<span class="pagenum"><a name="Page_119" id=
"Page_119">-119-</a></span> im ez emberarczczal, nagyapád halálos
ellensége, Fugger György. El ne felejtsd ezt a nevet. És azok,
kiknek szíveit a fenevad összemarja, apád és nagyapád és ha majd
megnőttök, te és kis testvéred. Tanuld gyűlölni e vadállatot. Neve
Fugger György. El ne felejtsd soha.</p>
<p>A kis gyermek sírt és lekérezkedett és az öreg Izsák még sokat
beszélt neki, miket Péter a tűzhely mellől hallgatott.</p>
<p>Immár jó volna azonban tudni, hogy miért haragudott a vén Izsák
oly igen nagyon Fugger Györgyre?</p>
<p>Kérlek benneteket, a kiknek ez irás kezeitekbe fog valaha
akadni, ne vessétek félre e lapokat, unalmas régiségüknél fogva,
mert ámbátor öreg ember irá meg ezen dolgokat, sok vagyon azokban,
mit a késő unokáknak megtudni jó, bárha megérni nem oly
kivánatos.</p>
<p>Valának ezen időkben a zsidók nagy zsarolói az országnak és a
keresztyén urak semmivel sem valának jobbak a zsidóknál, úgy, hogy
példabeszéddé vált nálunk: «ha Izsák kezébe kerülsz, az megnyír, ha
a Fuggerébe kerülsz, az megnyúz».</p>
<p>Az ország minden javai, miket egykor királyaink magok kezeltek
Isten dicsőségére, hazánk jóvoltára, igazságos Mátyás óta annyira
elszármaztak idegen kezekre, hogy nem ritkán megesett a szegény
fejedelmen, hogy az asztalára való pecsenyét a hentesektől kellett
neki hozatni és a bort butelia-számra kéregetni Szathmáry uram ő
kegyelmétől, a ki aztán oly dupla krétával szokta azt felróni, mint
a legjobbik csapláros.</p>
<p>A harminczadok, sóbányák, arany-, ezüst- és rézaknák, pénzverők,
mind el voltak zálogosítva, bérbe adva, s még istenesen történt, ha
csak zsidó kézen voltak, az legalább a királynak is adott valamit,
bárha a nagyobb részt magának tartotta, de a hol a keresztyén
pogányok tették rá az öt ujjokat, onnan ugyan ki nem került semmi.
Szalkán Gergely, Bakács, Várday uraimék, kik a kincstár kezelésével
valának megbízva, öt – hatszáz, aranytól és drágakövektől
<span class="pagenum"><a name="Page_120" id=
"Page_120">-120-</a></span> csillogó lovas által kisértették
magukat, ha valahova mentek; szegény II. Lajoson sokszor megesett,
hogy nem mehetett ki, mert nem volt tisztességes saruja, melyet
felhúzzon. A nép jajgatott az adófizetés alatt: a kinek három arany
volt az egész értéke, annak egy aranyat kellett tőle fizetni; és a
kincstár mégis örökké üres volt. Először az adóbeszedő maga lopott,
akkor küldtek rá ellenőrködőket, akkor ketten loptak, végre
katonákat küldtek rájuk, akkor még többen osztoztak; sohasem látott
abból a királyi kincstár semmit.</p>
<p>Vagy megtörtént, hogy egy adószedő előlegezett az országnak a
maga cassájából tízezer aranyat s másik esztendőben azután
beszámított magának tizenkilenczezeret. Kilenczven procentot vett
az országtól!</p>
<p>Másik, az egri, soha sem adott számot, hanem volt egy szép
sólyom madara, mely a királynak nagyon megtetszett. A király kérte
tőle szépen, de az csak nem akarta neki odaadni, végre úgy igérte
oda, ha elengedi neki számadásait beadni. Az a madár negyvenezer
arany forintba került a királynak, olyankor, mikor pénztára üres
volt. A nemesség által az ország végső szükségeire befizetett két
millió nyolczszázezer aranyból a királyig nem jutott több
hatvanezernél, a többi elolvadt szépen a közbeeső kezek között.</p>
<p>Úszott fényben és pompában boldog, boldogtalan, csak a király és
nép volt szegény, a mit megitélhetsz kegyes olvasó, ha összeveted
az akkori dolgoknak az árát, átlátván, milyen hallatlan olcsó volt
minden, a mi szegény emberek között forgott, s mily képtelen drága,
a mire nagyoknak volt szükségök. Egy paripát vehettél két aranytól
tizenkettőig, az egész gubacsi nagy puszta száz aranyon kelt el s
fekvő birtokodra zálogot sem adtak. Hanem egy hordó bor harmincz
aranyon kelt, egy rókatorkos mentét vettem tíz aranyon, s ha nem
restelleném neked a királyi háztartás számadásait felsorolni, még
azt is elmondhatnám, hogy második Lajosnak egy téli mentéje, melyet
<span class="pagenum"><a name="Page_121" id=
"Page_121">-121-</a></span> egész télen viselt, nem került többe
hetven aranynál, s az asztalán levő abrosznak rőfét hét ezüst
pénzen vették, míg Bakács uram palástjából az aranynyal áttört
bársony rőfe került tizenhat aranyba és kellett hozzá tizennégy
egész rőf, hát még a hermelin hol maradt? s hol az arany boglárok,
meg a bélésnek való thabyt?<a name="FNanchor_3" id=
"FNanchor_3"></a><a href="#Footnote_3" class="fnanchor">3)</a>
melynek rőfe maga harminczhárom arany volt, úgy, hogy ha
kifordította, belül még szebb volt a palást.</p>
<p>És ezeknek az udvarát is a király volt kénytelen tartani, ők
csengő-bongó zenebandákkal jöttek Budára látogatni, az mind a
király rovására ment; Drághfy Bertalan uramnak egy látogatása
tizenkilenczszáz és húsz aranyforintba került, Várday Péter érseké
maga ezerbe. Hát még a sok udvari nép, a tánczosok, az énekesek, a
móriók és viaskodók, a bohócz törpék és az orosz medvetánczoltatók,
a koldusok, barátok, a sólymászok és peczérek hány ezer forintba
kerültek a királynak! úgy, hogy ő neki magának nem maradt élelemre
több kiadni valója hetenkint száz arany forintnál, a minél
kevesebbet alig hiszem, hogy fejedelem költött volna Abdolonymus
szidoni herczeg óta, ki maga szántotta a földét.</p>
<p>Nehogy azonban sokáig untassalak e szomorú tárgyakra való
félretérésemmel, visszafordulok Izsákra és Fugger Györgyre.</p>
<p>Ilyenforma közpréda lévén az ország, jó alkalmuk volt a kapzsi
és zsugori népeknek, a ragadományt egymás kezeiből kitépni,
kinek-kinek meglévén ebben is a maga módja. Szalkán Gergely, Bakács
és Várday a legelején kezdték, gazdag jószágokat ajándékoztatva,
vagy zálogba véve a királytól, az Ujlakiak, Szécsiek és Palóczok
már második kézből kapták, ők a gazdag prælatusokat, káptalanokat,
apáturságokat rabolták ki; a kisebbek atyjokfiait pusztíták, mint
Pók Péter – ex familia Mérges – ki saját testvérét a vízbe taszítá,
s hogy onnan kiúszott, dárdával <span class="pagenum"><a name=
"Page_122" id="Page_122">-122-</a></span> verte keresztül, a miért
azután négyfelé is vágatott; de leggonoszabbak valának azok, kik
erőszak helyett láthatatlan cselszövényekkel jutottak biztosabb
úton a czélhoz, bizonytalan jövedelmű jogait a koronának véve
árendába s ezek között legelső helyen szabad neveznünk Izsákot és a
Fuggereket. Ezek az ország összes rézbányáit birták kétszáz
aranyban, s a világ jól tudta, hogy a rézzel együtt tömérdek
ezüstöt is találnak a bányákban. Amaz a végvárak felszerelését
vállalta egykor magára Móré Jánossal együtt. Móré János azonban
meghalálozván, Izsák azt állítá, hogy a számadások mind nála
maradtak és senki sem tudott vele boldogulni.</p>
<p>Természetesen, két fösvény mindig útjában van egymásnak, s a mit
az egyik nyer, azt a másik irigyli, azért e két ember szüntelen
egymás ellen áskálódott. Százszor bevádolták egymást, s ha akadt
egy kövér koncz, az volt a boldogabb, a melyik azt a másik kezéről
elüthette, s az egymástól nyert bántalmakat rovásra jegyezve, évek
multán is elővették egymást, ha valami út és mód akadt a
boszúállásra, a mi gyakran a legkikeresettebb és legérzékenyebb
szokott lenni.</p>
<p>Ezen időkben épen egy zsíros koncz volt kérdésben: a vámok és a
harminczadok bérbevevése, melyet elnyerhetni mind a két vetélytárs
megfeszített erővel törekedett. Nehogy pedig azt gondold jámbor
utód, hogy az ilyen adomány érdemek szerint volt megnyerhető,
tudtodra adom, hogy a ki ilyenkor jobban győzte pénzzel és
ajándékkal, azé lett a jó fejős tehén.</p>
<p>Zsigmond kamarás úr Izsák aranyos hintajában ült, de a hintót
Fugger paripái huzták, a paripákat ismét Izsák skárlát posztójába
öltözött kocsisok hajták, de megint a kocsisoknak ujra Fugger
borából lakozott diák osztá a parancsot.</p>
<p>S ez a circulus vitiosus így ment tovább, ha Izsák lekenyerezte
az asszonyt, Fugger lekötelezte az urat, ma az egyik kapott
gyémántos nyaklánczot, másnap a másik <span class=
"pagenum"><a name="Page_123" id="Page_123">-123-</a></span>
bogláros kardkötőt. Ez a nemes versenyzés utóbb annyira ment, hogy
Fuggernek kifogyott a kézen forgó pénze, s szétküldözé embereit,
hogy kérjenek számára kölcsönt. Izsák ezt megtudta, és maga sietett
neki annyi összeget ajánlani, a mennyit csak kivánt, olyan kamatra,
a minőre Fugger szokott adni másnak. Fugger azon a pénzen egy merő
kárbunkulusokkal kirakott serleget vőn a kamarás úrnak; mit adjon
már most Izsák? Említettem, hogy volt az ő fiának egy csinos
felesége, kinek igen szép fekete szemei voltak, és a kamarás úr
nagyrabecsülte a fekete szemeket. Izsák elküldte hozzá ezt, hogy
kérelmét adja elő.</p>
<p>Az említett pénteki napon igen zivataros idő vala, midőn a kis
Márk félve a villámlásoktól, de még jobban a képektől, miket neki
nagyapja mutogatott, lekérezkedék és elbujt kis testvére mellé, a
midőn a ház ajtaján egyes koppanás hallaték, a mi rendes jel volt,
ha valami házhoztartozó érkezék.</p>
<p>Izsák maga ment le félrehuzni a tolózárt, s csak annyi nyilást
engedett az ajtónak, a mennyi elég volt, hogy egy ember keresztül
csúszszék rajta. Fia jött meg, a Salamon.</p>
<p>A mint felérkeztek a pitvarba, az öreg bereteszelte az ajtót, s
azt sem várta, hogy Salamon kifacsarja átázott köpenyegét.</p>
<p>– No, hát voltál-e a lovászmesternél?</p>
<p>– Voltam, felelt mogorván Salamon, mert a lovászmesterhez küldé
őt az apja, valami igen régi tartozás behajtása végett.</p>
<p>– Hát mit mondott a lovászmester?</p>
<p>– Azt mondta, hogy zsidó kutya vagyok veled együtt, s kirugdalt
a házból.</p>
<p>– S nem igért semmit?</p>
<p>– De igen: azt igérte, hogy ha még egyszer küszöbére teszem
lábamat, agyonkorbácsoltat.</p>
<p>– És te mit cselekedtél?</p>
<p>Salamon szemei forogtak, mint két tüzes lidércz, fogait
összecsikorgatá: <span class="pagenum"><a name="Page_124" id=
"Page_124">-124-</a></span></p>
<p>– Szerettem volna, úgymond, szivében megforgatni késemet, de nem
férhettem hozzá közel, szolgái miatt; el kelle fojtani boszumat, s
a pórnép csufja közt visszatérnem.</p>
<p>– Nem jól cselekvél, szólt, képét ezer ránczba huzva az öreg.
Midőn megvert, kezet kellett volna csókolnod a nagy úrnak, midőn
kirugdalt, eléje borulnod, s midőn kutyának nevezett, mosolygó
hódolattal hajtanod meg magad, de nem tágítani addig, míg meg nem
fizet!</p>
<p>Salamon duzzogva pattogott vissza:</p>
<p>– Hiszen nem alamizsnát kértem tőle, hanem sajátunkat.</p>
<p>– Épen azért rugdalt ki, mert igazságod volt. Nagy vétke az
ügyefogyottnak, ha igaza van. Tűrd békével, ha bántanak: zsidó
vagy.</p>
<p>– Érzem. Az utczán sárral hajigálnak utánam; a pór kutyáit
uszítja rám, a nemes cselédeit, s ki bántani nem mer, vagy nem
akar, félretér előlem, ha találkozik velem az utczán, mintha
mirigyes volnék. Oh Jehova, minek teremtél engem!</p>
<p>Izsák feddő szóval monda:</p>
<p>– Az ördög felemeli fejét Istene ellen és zugolódik.</p>
<p>– Mért nem születtem kőnek? akkor nem zugolódnám. De szivem van,
és az sajog.</p>
<p>– A zsidónak ne legyen szive, a zsidónak csak pénze legyen.</p>
<p>Salamon elnyelé a keserű oktatást, s széttekinte mogorván:</p>
<p>– Hát feleségem hol van?</p>
<p>– Elment a kamaráshoz, válaszolt nyugodt lélekkel Izsák.</p>
<p>Salamonban megállt a lélekzet. Mintha nem jól hallott volna,
újra megkérdezé:</p>
<p>– Hová ment?</p>
<p>– Zsigmond kamarás úrhoz. <span class="pagenum"><a name=
"Page_125" id="Page_125">-125-</a></span></p>
<p>– Nem jól érthettél apám, szólt a fiu szorongva, én nőmet
kérdeztem, Aisaht, hogy hová ment?</p>
<p>– Jól értettelek és jól feleltem, ha azt mondtam, hogy Zsigmond
kamarás úrhoz ment.</p>
<p>Salamon a hajába kapott mind a két kezével, s kitépett belőle
egy csomót.</p>
<p>– Irgalmas Zebaoth Isten! hát mit keres azon embernél az én
nőm?</p>
<p>– A harminczadokat kéri számunkra. Lásd, tégedet akárhová
küldelek, bárha legigazságosabb ügyemben is, kivernek,
elutasítanak; Aisah szerencsésebb, az ő kérését soha sem szokták
megvetni.</p>
<p>Salamonnak nyilni kezdett a szeme.</p>
<p>– Soha sem-e? s hát nem most történik az először így? Hát
Asmodai nem veszett el a halepétől, mivel Tobiás kifüstölte, hanem
még most is látogatja a férjek hálószobáit? Jó. Az ördög
megbüntetése Isten dolga, de az asszonyé enyim!</p>
<p>– Eszedet vesztéd-e? Csendesen fogsz beszélni.</p>
<p>– Parancsolhatsz-e a fölforgatott tengernek?</p>
<p>– Ha a tenger fiam volna, parancsolnék neki: az apa királya
gyermekének, s a fiú apjának rabszolgája.</p>
<p>– De a férj is királya nejének! ordíta magán kívül Salamon, de
mindjárt meg is bánta, a mit mondott, mert sírva fakadt, s arczát
kezeibe rejté. Oh hiszen rabszolgája voltam neki! Mint szerettem
ezt az asszonyt!</p>
<p>A vén Izsák hátratett kézzel járkált alá s föl a szobában,
hegyes szakálla mozgott, a mint magában valami imádságot morzsolt;
néha félbeszakasztá az imádságot, s megállt fiához beszélni:</p>
<p>– Negyven esztendő előtt én is olyan fiatal voltam, mint te
most, és épen olyan bolond. Majd negyven esztendő mulva te is olyan
vén fogsz lenni, mint én, és olyan bölcs. Bolondság minden a
világon és semmi sem igaz. A becsület? pénz, melylyel a bolondokat
fizetik; az erény? portéka, melyet mindenki árul, senki sem
vásárol; a szeretet? <span class="pagenum"><a name="Page_126" id=
"Page_126">-126-</a></span> uzsorára adott pénz, melyben a tőke is
elvesz; asszonyhűség? szín, melyről a vakoknak szokás beszélni.
Csak egy igaz a világon: a pénz; csak egy marad meg örökké: az
arany. Oh az arany mindent kifizet, ütést, fáradságot, elveszett
éveket. Boldog az apa, ki vermet ásott, hogy eltemesse holt
gyermekét és benne aranyat talált.</p>
<p>– Igazad van, öreg ember; aranyból kellene az ember szivének is
lenni, akkor nem fogna rajta a rozsda.</p>
<p>E beszélgetés alatt újra hallatszék a jeladó koppanás az ajtón.
Izsák lesietett azt kinyitni, s nem sokára feljött Aisahval együtt.
Az asszony remegett, mint a nyárlevél, s nem merte szemeit
fölütni.</p>
<p>A kis Márk meghallva anyja szavát, már az ajtóig eléje futott;
Salamon összefont karokkal állt a kandalló mellett sápadtan, s azt
kérdezte apjától, hogy hány forintot érhet az asszony?</p>
<p>Az asszony egy selyemkendőből egy nagy függő pecsétes pergament
bontogatott ki, s szinte kiejté kezéből, midőn átadta Izsáknak,
alig hallhatón rebegve:</p>
<p>– Itt van kineveztetésed a harminczadok bérletére.</p>
<p>Izsák vén létére akkorát szökött, mint egy bak, s összecsókolá
százszor a kutyabőrt, míg Salamon keserű gúnynyal szólt
feleségéhez:</p>
<p>– Te asszony, jártál a vásárban, mondd meg, mi a piaczi ára az
erénynek?</p>
<p>Aisah erre sírva fakadt, s Izsák keblére borulva, szepegve
mondá:</p>
<p>– Miért küldél engem azon emberhez, apám?</p>
<p>Salamon hideg tréfából kezdte őt biztatni.</p>
<p>– Ne sírj itthon. Tartsd könyeidet akkorra, midőn más is fogja
látni. Nem kell semmit elvesztegetni ingyen.</p>
<p>Izsák megsokalta a gúnyt, s keményen kiálta fiára:</p>
<p>– Te ne beszélj oly eszement dolgokat. Ha nagy volt az áldozat,
nagy a nyereség érte; öleld meg a nődet és mosolygj reá.
<span class="pagenum"><a name="Page_127" id=
"Page_127">-127-</a></span></p>
<p>Salamon kitárta karjait.</p>
<p>– Jer keblemre. Mit félsz tőlem? Lásd mosolygok; jer, ölelj át.
Korona gyanánt fogom hordani homlokomon a gyalázatot. Helyesen
cselekedtél, ölelj meg, csókolj meg engem.</p>
<p>De Aisah nem ment férje karjai közé, hanem letérdelt kis fia
mellé, s kezeit annak fején összetéve, zokogva imádkozott.</p>
<p>– Isten! Teremtő Istenem. Im e gyermek itt nem vétett ellened
még soha. Bocsáss meg neki szülője vétkeért.</p>
<p>A kis fiu már tanulgatott a szentirásból, s hallva anyja imáját,
gyermek észszel jónak látta reá elmondani, mit tud.</p>
<p>– Anyám, a szentirásban így vagyon: «megbüntetem a szülék
vétkeit a gyermekekben harmad és negyed ízig».</p>
<p>Aisah fölsikoltott, s gyermekét ijedten szorítá keblére. Férje
fölötte állt.</p>
<p>– Ez a gyermek magára mondott átkot, szólt Salamon, ez a gyermek
szenvedni fog sokat, üldöztetve lesz, s nyomorultul vesz el a
világon. Ezt a fiut meg fogja verni Isten, mert a Jehova erős
boszúálló, ki megbünteti a szülők vétkeit a gyermekekben. Csókold
meg fiam anyád kezét.</p>
<p>Aisah borzadva távolítá el magától gyermekét mindkét kezével, az
pedig sírva tolakodott vissza hozzá, s kis kezeit összetevé,
könyörögve:</p>
<p>– Ne űzz el magadtól anyám. Ki fog engem szeretni, ha te is
elvetsz?</p>
<p>Vén Izsák mind ezzel nem sokat törődött. Ő csak jövendő
szerencséjét látta képzeletében. Tengerbe mint folynak a vizek, és
vissza egy csepp sem foly belőlök, úgy látta ő ajtaján, ablakán
befolyni a mindenünnen összegyült kincseket. Ajkai valami hosszú
imádságot mormogtak megszokott hanglejtésben, de Péter, ki a
zugolyban ült, nagyon jól jegyzé meg, hogy e közben arcza majd úgy
mosolygott, mintha pénzes zsákjait kötözné: ez itt <span class=
"pagenum"><a name="Page_128" id="Page_128">-128-</a></span> arany,
amott az vert ezüst, túl rajta a rudakban hagyott ércz; kezei
reszketve látszottak rajtok végig járni; egyszerre megállt ajkain
az imádság, szemei elmeredtek. Tán egy zsákot elszámított, s nem
találja a maga helyén? De igen, igen, ott van az is, arcza ismerős
mosolygást ölt, kezei helybenhagyólag veregetnek rá, s az imádság
tovább folyik. Majd meg olyan arczot mutat, mely Péter
megjegyzéseként egyszerre savanyú és keserű: most bizonyosan pénzt
kérnek tőle, hihetőleg olyan emberek, a kiket gyűlöl, nagy urak,
kik lóhátról leköptek, ha mellettük elment, s kik most a kis ajtóra
kerültek. Izsák fejét rázza, vállait vonogatja, kezeivel összehuzza
magán szűk foltos lebernyegét; nincs uraim, nem adhatok, hol venném
a pénzt? Izsák szegény ember; Izsáknak a halotti köntösre valóját
is koldulni kell; hijába! nincs pénz, eltünt a föld szinéről, mind
elásták a parasztok a földbe.</p>
<p>Hosszú imádságát végezvén az öreg, megmosá kezeit, megcsókolá az
ajtófélre irt görbe betűket, s a mint egész szobája be volt
táblázva kemény diófa deszkákkal, egyet azok közöl félretolt, s az
ott rejtett szekrénykéből előválogatott valami elsárgult, kopott,
penészes iratokat, kikereste közőlök a melyik legujabb volt, s azt
adá Salamonnak.</p>
<p>– Ez Fugger György levele, melyben nekem a kölcsön adott
összeget három nap alatt lefizetni kötelezi magát, és ha nem tenné,
vagy tehetné, kemény kötéssel fogadja, hogy egyetlen hajadon
leányát konyhaszolgálónak fogja átadni nekem. Vedd ez irást, és
menj el hozzá, tudva lakását. Óhajtom, hogy víg lakmározás között
leld, de még inkább, ha imádkozik. Szólítsd fel, hogy fizessen, és
ha fizetni nem tud, hozd el irgalom nélkül egyetlen leányát
udvaromba. Itt mosogassa az utált zsidó rézedényeit, és hordja a
vizet kényes vállain a Dunáról, és sikálja tornáczom köveit. A pénz
becses, de jobb szeretném, ha nem tudna fizetni, örömest
elveszteném érte pénzemet. Eredj és ne késsél. Ha fizet, kezére
nézz, ha sír, meg ne lásd könyeit. <span class="pagenum"><a name=
"Page_129" id="Page_129">-129-</a></span></p>
<p>Salamon egy szó ellenvetést sem tett, vette az irást, köpenyét
nyakába keríté, s mint ki örül, hogy hazulról szabadulhat, úgy
elsietett.</p>
<p>A zivatar zúgott oda kinn, az eső csorgott a csatornákban, Péter
megszánta a fiut, s előjövén, megszólítá Izsákot.</p>
<p>– Hadd kisérjem el a fiadat.</p>
<p>– Hagyja kend Péter, szólt Izsák, nem kendnek való idő van oda
kinn; gyalázatos nagy a sár, az eső omlik, mint az özönvíz negyven
napján. Kár volna kendnek magát rontani. A kend anyja nemes asszony
volt, az apja urasági hajdu, kend nem arra született, hogy ilyen
időben egy rosz zsidógyereket kisérgessen az utczán; haza talál ő
maga is.</p>
<p>– De majd nehéz lesz neki magának hozni a pénzt, nem birja
el.</p>
<p>– Nehéz a pénz! csattant fel erre Izsák. Hát érdemelné, hogy
valaha egy batkát lásson, a ki el nem birná azt a pénzt, a mit a
vállára tesznek? Én gyönge vagyok, mint Éli, de ha pénzt kell
emelnem, erős vagyok, mint Sámson.</p>
<p>– De hát ha Fugger megtalálja ölni fiadat dühből? szólt Péter
aggódva.</p>
<p>– Óh ha azt tenné! kiálta fel Izsák és sokáig gyönyörködve
mélázott e gondolaton… Akkor bevádolnám őt, mint gyilkost. Ugy van.
– Ugy van. – Levágatnám a fejét, négyfelé vágnák és én nézném.</p>
<p>Aisah lefekteté gyermekeit, s maga a legkisebbik bölcsője mellé
guggolt, ringatva. Izsák járt alá s fel a szobában, s meg-megállt,
hallgatózva a szélzúgás és esőverés közepett, ha nem hallja-e
Salamon visszatérő lépteit?</p>
<p>Az elhagyott utczákon ilyenkor nem járt senki. <span class=
"pagenum"><a name="Page_130" id="Page_130">-130-</a></span></p>
<h3>III. A FÖSVÉNY UTOLSÓ KINCSE.</h3>
<p>Salamon azonban bőrig átázva érkezett Buda tulsó végin levő
házához Fugger Györgynek.</p>
<p>A kapuk már be voltak zárva. Ott kellett neki zörgetni tovább
félóránál, a míg kinyitották. Az eső ez alatt egyre vágta, a szél
csipősen fútta orczáját; de mit neki szél és eső! mikor lelkében
sokkal nagyobb égiháborút viselt. Elmérgesülve gondolt sorsára, és
végig tekintve mindazon szenvedéseken, miket a mióta eszét tudta,
meg kellett érnie, és nem találva semmi okot, mi által azt
megérdemelte volna, keserű gyűlölettel látott maga körül mindent,
utálta apját, nejét, gyermekeit, a világot, melyben élt, a hazát,
melyen bujdosott és a sorsot, melynek alá volt vetve.</p>
<p>Ős valójában igaz az, hogy rossznak senkisem születik, hanem a
sors kénye-kedve hányja az embereket.</p>
<p>Nagy sokára kinyiták az ajtót Salamon előtt, számtalan lépcsőn
keresztül felvezeték őt Fugger György elé.</p>
<p>Ez egy őszhajú vén gonosztevő volt, szüntelen mosolygó sunyi
ábrázattal, úgy, hogy a csupa édeskedő nyavalygásban a nyaka
egészen félre nőtt. Mentül jobban mosolygott rád, annál bizonyosabb
lehettél felőle, hogy meg akar ejteni, s ha a kezedet szorongatta,
akkor már tudhattad, hogy megcsalt.</p>
<p>A mint ez meglátta Salamont, természetesen rögtön gyanítá, miért
jön? s elé szaladt a mogorva képü ifjúnak, azt megölelte,
megczirógatá, megveregeté tenyerével gyöngédeden Salamon
pofácskáit, s bármint húzta vonta amaz kezét, ez csak szorongatá
váltig, s kinálta székkel és frissítővel.</p>
<p>– Hozott a jó sors Salamon.</p>
<p>– Én és a jó sors nem járunk egy úton, felelt Salamon durczásan,
– nem is hozott semmi, magam jöttem. Ismered ez irást? <span class=
"pagenum"><a name="Page_131" id="Page_131">-131-</a></span></p>
<p>S ezzel jó távol tartva, megmutatá neki kötelezvényét.</p>
<p>– Ismerem Salamon, hogyne ismerném? szólt Fugger nyájas
készséggel dörzsölve kezeit, az én irásom.</p>
<p>– Jól van. Tehát tudod, mit foglal magában. Fizess.</p>
<p>– Ejh Salamon, milyen szomorú vagy, szólt Fugger gyöngéd részvét
hangján, mi lelt jó fiu?</p>
<p>– Ne mondj jó fiunak engem, én rossz vagyok, nevezz kutyának és
fizess.</p>
<p>– Hehe, Salamon. Te rossz kedvedben vagy ma, nagyon rossz
kedvedben, ha holnap jöttél volna, gazdag kamattal fizetném vissza
tartozásomat, mert holnap kapom meg a harminczadok bérletét
Zsigmond úr bizonyos igérete szerint.</p>
<p>– Azt ugyan nem. Mert azt a vén Izsák, ki engem fiának nevez,
már ma este elhalászta előled.</p>
<p>Fugger e szóra csaknem kiesett modorából.</p>
<p>– Ej, ej! Az lehetetlen, jó barátom. Én nagyon lekötelezve
hiszem magam iránt Zsigmond urat, igen nagyon.</p>
<p>E perczben a fösvény éles szeme, mintha keresztül hatna Salamon
lelkén, föltalálni látszott azon a keserű bánat okát, melyet a
bántott férj nem birt elrejteni.</p>
<p>– Nézd barátom, szólt megfogva Salamon kezét, csak tegnap
ajándékoztam Zsigmond úr feleségének két szép sor olyan
gránátgyöngyöt, melynek mindegyike ragyogott, mint feleséged fekete
szemei.</p>
<p>Fugger összerándulni érzé e szóra Salamon kezét, mintha
villanyütés sajgatta volna meg.</p>
<p>– Hehej! mert igaz az, hogy a te nődnek szép fekete szemei
vannak, és Zsigmond úr nagyon szereti a szép fekete szemeket.</p>
<p>Salamon dühösen kiáltá közbe:</p>
<p>– Ördög és pokol!… s azután hidegen nyujtá elő a kötelezvényt, –
fizess!</p>
<p>Fugger karjába ölté kezét.</p>
<p>– Lásd, édes jó barátom, én tudom jól, hogy te milyen derék,
becsületes ember vagy. Megmondhatja apád, mennyiszer <span class=
"pagenum"><a name="Page_132" id="Page_132">-132-</a></span> mondtam
neki: ez a fiu méltó volna arra, hogy magasrangú férfiuvá legyen,
csak azt sajnálom, hogy nem vallásomat követi, mert soha sem
keresnék leányom számára más férjet; ezt én mondtam! igaz hitemre.
Azután lásd, te magad is tudod, hogy sokszor van a legvagyonosabb
ember is azon helyzetben, hogy ha hirtelen megszorítják, nem képes
két márjást lefizetni, pedig egy hét mulva leszámlálhatna tíz ezer
aranyat.</p>
<p>– Ne fáraszd magad beszéddel. Ha fizetni nem tudsz, leányodat
viszem.</p>
<p>– Ne mondd azt, édes jó barátom.</p>
<p>– Magad kötelezted rá magadat, itt van irásodban.
Konyhaszolgálója leend a vén Izsáknak.</p>
<p>– Hogy a vén Izsák kivánhatta ezt, azon nem álmélkodom, de hogy
te, ily nemesszivű, fiatal derék ember kényszeríthetnél egy gyöngéd
fiatal hajadont, hogy atyai házát elhagyva, aljas szolgálatokat
teljesítsen, ezt nem vagyok rólad képes föltenni. Sőt bizonyos
vagyok róla, hogy ha gondoltál is valaha ilyesmit, a mely perczben
az én leányomat meg fogod látni, térden állva kérsz bocsánatot
Istenedtől, hogy egyik angyala ellen ily nagyot vétettél.</p>
<p>– Zebaoth egy Istenre!</p>
<p>– No no, csak ne esküdjél. Elébb lássad meg őt, s azután mondd
el, a mit akarsz.</p>
<p>Fugger György e szavakkal magával voná Salamont néhány szobán
keresztül, s midőn végre egy lefüggönyözött üvegajtó elé ért vele,
ott megállítá s szép csendesen fölemelé róla a függönyt, hogy
Salamon beláthatott a szomszéd szobába.</p>
<p>A fiu szeme elé kapta kezét, mint a ki fényes napba
tekintett.</p>
<p>Egy leányt látott a szűz Mária képe előtt térdepelni, imádkozva,
a kihez hasonlatost az én világi életemben nem láttam soha, sem
könyvekben nem olvastam.</p>
<p>Hiába is iparkodnám őt gyenge tollammal leirni, hiába
<span class="pagenum"><a name="Page_133" id=
"Page_133">-133-</a></span> hívnék segítségül poéták szokása
szerint napot, rózsát, liliomot és pogány istenasszonyokat, ő szebb
volna mindazoknál. Elhiheted jámbor utód, hogy én már átéltem az
élet balgaságait, de ha azon kék szemekre gondolok, magamat is
elfog az érzés s ha azon túlvilági mosolygást magam elé képzelem,
nem gondolhatom szebbnek a paradicsombeli angyalokat.</p>
<p>Nem is lehetett ő egyéb, mint egy angyala az égnek, kit azért
adott a világ legnagyobb bűnösének a könyörületes Isten, hogy
legyen a ki érette imádkozzék, de az istentelen fösvény még
tulajdon imádkozó angyalát is képes volt eladni; de meg is lakolt
érte érdemei szerint. Hanem mindezeket csak később fogom majd
előadni.</p>
<p>A szép Judit, – mert más néven nem ismerte őt senki, – ha Isten
sokátűrő kegyét meg birta nyerni bűnterhelt apja fejére, nem
egyszer nyerte meg szépsége és jósága hatalma által az ellene
zúdult rendeket és köznépet is. Sokszor rajta rontottak már, hogy
házát szétbontják, de a szép Judittal találkoztak benne s le volt
fegyverezve az ádáz harag azonnal, ha őt könyörögni látták.</p>
<p>Bizonyára azon pillanatban is apjáért imádkozott a boldogságos
szűz házi oltára előtt, midőn apja a függönyt Salamon előtt
föllebbenté, s ez meglátva a leányt, szivéhez és szemeihez
kapott.</p>
<p>Fugger, látva, hogy Salamon lélekzete elállt, hogy arcza hol
sápad, hol pirosra gyulad, hogy szemei zavargó tűzben égnek és
minden íze reszket: gonosz mosolygással tekinte az ifjúra, s
megszorítá annak karját, mondván:</p>
<p>– Ez az én leányom.</p>
<p>S azzal visszabocsátá az ajtóra a függönyt és elvonta onnan a
fiut.</p>
<p>Salamon vissza akart rohanni az ajtóhoz, s magán kívül
hebegé:</p>
<p>– Velem kell jőnie!</p>
<p>Fugger gúnyos alázattal folyamodék az ifjúhoz. <span class=
"pagenum"><a name="Page_134" id="Page_134">-134-</a></span></p>
<p>– Tehát nem tudnál irgalmat érzeni láttára? meg tudnád őt
alázni? Láttad szép szemeit, imádkozó ajkát, gyöngéd habtermetét,
esdő kezeit, és nem szánod őt?</p>
<p>– Követelem őt! Kiálta Salamon, s égő orczával, lihegő kebellel
lépett az ajtó felé.</p>
<p>Fugger elállta útját, s mintegy gyönyörködve az ifjú fellázított
szenvedélyén, hideg mosolylyal mondá:</p>
<p>– Megállj jó barátom. Még egy szóval sem mondám, hogy nem
fizetek. Ne kapd oly mohón a dolgot, még van annyi pénzem, a
mennyivel ki tudlak elégíteni. Jer kincstáramba.</p>
<p>– Nem kell pénzed nekem, nekem leányod kell! ordíta elvakult
szenvedélylyel Salamon, s azzal ketté szakítva Fugger
kötelezvényét, azt annak lábaihoz veté.</p>
<p>– Barátom, jó Salamon, mit cselekszel? szólt Fugger, színlett
álmélkodással, bár titkos örömét alig birta rejteni.</p>
<p>– Leányodat akarom birni, hörgé Salamon. – Fugger nevetett.</p>
<p>– Te bolond vagy, fiam. Vedd fel irásodat és ragaszd össze. Nem
vagy te eszeden.</p>
<p>Salamon sirva rogyott össze, s Fugger kezét megragadva, égető
csókjaival halmozá el.</p>
<p>– Oh Fugger, add nekem e leányt.</p>
<p>– Édes fiam, szólt Fugger, megsimogatva az ifjú fejét, mindjárt
befogatok hintómba, s haza küldelek szépen, megizenvén apádnak és
feleségednek, hogy mikor hagymázban vagy, ne bocsássanak ki
hazulról.</p>
<p>– Oh ne gúnyolj, ha már őrültté hagytál lennem. Féreg vagyok,
melyet lábaid alá tapostál, de add nekem leányodat és Leviathan
leszek, ki egy világot ad neked érte. Hiszen magad mondád, hogy
férjet nem keresnél számára kívülem.</p>
<p>– Ha zsidó nem volnál.</p>
<p>– Ha kivánod, akár pogány legyek.</p>
<p>– De neked nőd van és gyermekeid. <span class="pagenum"><a name=
"Page_135" id="Page_135">-135-</a></span></p>
<p>– Mert még nem öltem meg őket, de Urielre! ki jobb kezemet
fogta, midőn a kés benne volt, ha még egyszer találkozom velük, nem
lesznek többé.</p>
<p>– Hát apád, a vén Izsák, ki fogná őt vezetni, ha te
elhagyod?</p>
<p>– Vezesse őt a koldusbot! kivánom szivem mélyéből neki.</p>
<p>– Badar beszéd fiam, badar beszéd. Apád nélkül te koldus vagy, s
ha elvennéd leányomat, egy koldusból csinálnál kettőt. Látod, én is
szegény vagyok. Üldöz a balsors. Alig kuporgattam össze valamicskét
a végvárak felszereléséből, pedig tisztességes úton kerestem,
fillért fillérhez adva, nem volt egy hamis pénz közötte; neki jön
Móré János véletlen halála, a számadások elsikkadnak, apád szépen
kimosta magát, az egész baj az én nyakamba hárul, s elvesztem
birtokom, még szinte meg is köveztek. Most újra néhány
megtakarított forintom volt, mind a harminczad-bérletre költöttem,
s íme látod, e hivatal is elmult rólam, s házam, mindenem adósságba
megy. Eredj te vissza. Majd leányomat valami tisztességes birtokos
nemeshez adom, épen kéri egy – s te pedig gazdag ember lehetsz és
lesz sok gyermeked.</p>
<p>Salamon tántorogva felállt, de el nem ereszté Fuggert. Valami
nagy, rémes gondolat járhatott lelkében, mert arcza elsáppadt, s a
hang háromszor megakadt torkában, midőn szólni akart.</p>
<p>– Te azt mondád, hogy vagyonodat egy eltévedt számadás miatt
vesztetted el, mely Móré János révén sikkadt el. Én tudom, e
számadás hol van?</p>
<p>– Vén Izsák kezében hihetőleg.</p>
<p>– Nem merte azt magánál tartani, de elpusztítani sem, nehogy
bűntársai saját veszélyük nélkül elárulhassák. Egy elhagyott
pinczeboltba van elfalazva. Kívüle csak magam ismerem a helyet. Én
elvezetlek oda, te vezess leányodhoz engem.</p>
<p>Fugger alig birta elfojtani örömét. Önkénytelen hévvel
<span class="pagenum"><a name="Page_136" id=
"Page_136">-136-</a></span> ragadá meg Salamon kezét, s mohón
megrázva azt, azonnal magával akarta őt vinni.</p>
<p>– Jer, vezess oda.</p>
<p>Salamon az első lépésnél megdöbbenni látszott. Föltünt lelke
előtt Izsák reszkető alakja, a halvány nő, a síró gyermekek, kiket
el volt árulandó s lábai megtagadták a tovább menetelt. Fugger éles
tekintete észrevevé a habozást s fölrántva az ajtót fedező
függönyt, odavoná őt.</p>
<p>– Vess egy utolsó pillantást reá.</p>
<p>Salamon szenvedélytől ittasan rogyott össze a küszöbnél, s
mentől tovább nézte a leányt, annál inkább eszét veszté, ez óra
kiforgatta őt lelkéből; csókolá apja halálos ellenségének lábait és
elárulá családját egyetlen mosolyáért e leánynak.</p>
<p>És a leány csendesen elmerülve imádkozék a boldogságos szűz képe
előtt apja életeért, nem tudva semmiről, a mi a mellékszobában
történik.</p>
<h3>IV. PÓK MÁRTON.</h3>
<p>Ugyanazon Pók Imrének, ex familia Mérges, ki saját ifjabbik
testvérét a vízbe vetve, keresztül szúrta, volt egy bátyja, Márton,
a ki pedig Budán hóhér vala.</p>
<p>És pedig ezen embert nem a nyomorúság vitte ezen utálatos
mesterségre, hanem a dicsvágy. Ő valami büszke tudott arra lenni,
hogy az emberek félre tértek előle, ha az utczán megpillanták, s
hogy annál borzasztóbb legyen, meghagyta nőni hosszúra ritkás
kesely szakállát, görbe nagy orra volt, mint a keselyűnek, s kiülő
hideg szürke szemei, hogy irtózat volt reá nézni.</p>
<p>Háza messze kívül volt a sorompókon, azt ő, mintha messziről
ismeretessé akarná tenni, kívül befestette veresre, s az ormójára
feltett egy kopasz halálfejet.</p>
<p>Mikor vesztenie kellett valakit, akkor volt neki ünnepe. Felvevé
vörös palástját, s oly kevélyen lépegetett az elitélt <span class=
"pagenum"><a name="Page_137" id="Page_137">-137-</a></span> háta
mögött, mint valami triumpháló hadvezér. S mentül ritkább neme
fordult elő a kivégzésnek, annál nagyobb volt az ő öröme; oly
szivesen, oly buzgósággal bánt a kerékkel és harapófogóval, mint
egy remekelő mesterember a maga munkájával, s mikor saját elitélt
testvérét kellett neki felnégyelni, azon egész nap teljes
ornatusban járt a városban alá s fel.</p>
<p>Irtózott is tőle minden ember, még a ki semmit sem vétett is,
borzadva látta őt maga előtt, s ha véletlenül ki találta a nevét
szalasztani, keresztet vetett magára.</p>
<p class="center">* * *</p>
<p>A vén Izsák várta éjfélig Salamont. Mindenki aludt már a háznál,
csak Péter virrasztott vele.</p>
<p>Az öreg ezalatt valami kemény táblájú könyvet vett elő
dugaszból, s abból olvasott és abba irogatott holmit.</p>
<p>Én bizony nem tudom igaz-e, nem-e? de följegyzem, mert nagyon
beszélik, hogy azon könyvbe Izsák haragrovásai lettek volna
feljegyezve. Ki mit vétett ő ellene, s kit hogy torolt ő
vissza?</p>
<p>Perényi Gábor diákja, Ambrosius, a ki inventálta a dolgot s
tudott zsidóul olvasni, mondá, hogy azon a lapon, melyen Fugger
György neve állt, lettek volna ilyenféle számadások.</p>
<p>Az egyik oldalon:</p>
<p>«1496-ban Fugger György kieszközölte, hogy a zsidók a királyi
városokból kitiltassanak.»</p>
<p>Másik oldalon:</p>
<p>«1499-ben Móré János számadásait eldugva, Fugger György nyakába
hárítottam a végvárak felszerelésében támadott hibákat. Megbukott
miatta… Szemet szemért!»</p>
<p>Tovább amott:</p>
<p>«1505-ben Fugger György elsőszülöttemet Rubent, méregkeveréssel
és varázslással vádolta. Ruben a kínpadon halt meg.»</p>
<p>Túlnan ismét: <span class="pagenum"><a name="Page_138" id=
"Page_138">-138-</a></span></p>
<p>«1506-ban Fugger György két éves gyermeke elveszett. Dajkája azt
mondá, hogy a vízbe esett. Fiat fiért!»</p>
<p>A legutolsó sorok ezek lettek volna:</p>
<p>«1521-ben Fugger György a rézbányákat elárverezte kezemről.»</p>
<p>«1522-ben a harminczadok bérletét én nyertem el. Fugger bukott.
Vért vérért, pénzt pénzért!»</p>
<p>Az ilyen boszúrovás egyébiránt nem új dolog. Olasz
velenczéseknél is szokásban van ez, s Izsák onnan származott
Budára.</p>
<p>Ez utolsó sort nyilván akkor irta oda, midőn amaz éjszakán
Salamonra várakozék, fél fülével az utczára figyelve, ha nem hall-e
lépéseket?</p>
<p>Már éjfél után járt, a midőn az utcza végén csakugyan léptek
kezdettek hallatni, de mintha többen jönnének egyszerre. Izsák
aggódva hallgatott, a léptek mind közelebb jöttek, s háza elé érve
ott megállának, s nemsokára hallatszék a kopogás az ajtón.</p>
<p>Izsák fölkelté Aisaht, hogy tekintsen le az eresz nyilásán, ki
van ott? mire a nő sápadtan jött vissza, jelentve, hogy egy csoport
férfi áll a ház előtt fáklyákkal kezükben.</p>
<p>– Ne nyissátok ki, szólt Izsák, előbb tudjuk meg, mi szándékuk?
s azzal vevé a mécset s leballagva a tornáczra, reszkető hangon
kiálta:</p>
<p>– Ki van ott? mit akartok?</p>
<p>– Nyiss ajtót a király nevében! harsogá egy rekedt hang, öklével
megdöngetve a kaput. – Én vagyok itt – Pók Márton.</p>
<p>Az öreg kezéből kiesett ijedtében a mécses, a sötétben alig
találta meg az ajtót, s a hogy kinyitá azt, betódult rajta a
sokaság; csupa fegyveres darabantok, kik mindjárt megfogják Izsákot
két kezénél fogva, s a fáklyákkal szemei közé világítának neki.</p>
<p>– Te vagy Izsák, a tőzsér? kérdé tőle egy hadnagy eléje
lépve.</p>
<p>– Én vagyok, mit akarsz velem? <span class="pagenum"><a name=
"Page_139" id="Page_139">-139-</a></span></p>
<p>A hadnagy erre elővőn szó nélkül kebléből egy összegöngyölgetett
pergament s azt kitekergetve, megfogá két szélénél fogva s elkezde
olvasni belőle.</p>
<p>«E mai napon és esztendőben, úgy mint urunk születése után való
egy ezer ötszáz huszonkettedik évben, Lætare vasárnap után
következett pénteki napon, délesti tizenegy és félórakor a
legmagasabb nádori és az ország veszélyes állapotja alatt permanens
törvényszék által</p>
<p>Itéltetett:</p>
<p>Miszerint Izsák nevezetű tőzsér, úgymint a kit hitsorsosai vén
Melchizedechnek is neveznek, közönséges nevén pedig a köznép által
arany mankós koldusnak hivatik, e mai napon és órában saját fia
Salamon által bevádoltatván, hogy az ország által reá bizott élelmi
szereket a végváraktól csalárdul megvoná, e bűnös nyereséget Móré
Jánossal megosztani segített, s annak számadásait meghalálozásával
elsikkasztotta, – ámbátor a törvények előtt a fiu tanubizonysága az
apa ellen meg nem állhat, de mindazonáltal a felségsértés és
hazaárulás vétkeire nézve hazánk törvényei e részben kivételt
tesznek, s ily nefandus bűnökre nézve a vérségi rokonok
bizonyítványait nemcsak elfogadják, sőt meg is jutalmazzák;
ennélfogva a kézhez adott irományokból napnál világosabban
kiderülvén a fent nevezett vádlott kemény bűnei, a büntető igazság
teljes szigoránál fogva, hogy az ország vészes napjaiban minden
gonoszaknak rettentő példa szolgáltassék, a vádlott minden további
perorvoslat, mentség, exceptio és apellata mellőzésével, a kegyelem
útjának elzáratásával, vagyonának és polgári becsületének
elvesztésére itéltetik; bárhol található jószágai elkoboztatván,
háza földig lerontatván, s maga és harmadízigleni utódai
homlokaikon megbélyegeztetvén… A bírák csak Istennek számolnak
itéletük felől.</p>
<p>Költ Budán, a királyi várban, mint feljebb. Bátori István,
Magyarország nádor-ispánja.»</p>
<p>Izsák ez itéletet nem hallotta végig. A mint a hadnagy
<span class="pagenum"><a name="Page_140" id=
"Page_140">-140-</a></span> odáig olvasá, hogy Salamon volt
árulója, összeesett, mint a gutaütött, s a mint a poroszlók
elereszték karjait, leesett a földre, kopasz fejét a márványhoz
ütve.</p>
<p>A hadnagy erre félre állt s előlépett Pók Márton, vörös
köpönyegében úgy állva a lobogó fáklyák között, mint – Isten bocsá
– Belzebub.</p>
<p>Némán inte háta mögé. Két hóhérlegény izzó serpenyőt és
bélyegvasat hozott elé. Pók Márton neki gyürközék s a mint Aisah
gyermekeit ölelve keblére, zokogott, megérinté annak vállát.</p>
<p>Az asszony feltekinte, s csak akkor járt végig agyán az eszme,
hogy az itélet őt és ártatlan családját is bünteti! Iszonyúan
felsikolta s gyermekeit keblére kulcsolá, mintha ön testével hinné
őket megmenthetni. S a mint a bakó odalépett, akkor annak kezét
ragadta meg, azt százszor össze-vissza csókolá és rimánkodott
keservesen:</p>
<p>– Oh ne bántsatok minket. Mi soha sem véténk senkinek; hagyjatok
bennünket elbújdosni, mi elmegyünk oly messze, hogy embernek szeme
soha ránk nem talál.</p>
<p>Pók Márton kirántá kezét; ekkor a nő térdeit ölelte át, és a
kicsi gyermekek odatérdeltek eléje, összetéve kezecskéiket.</p>
<p>– Te nem bánthatsz bennünket ily iszonyúan, oh hiszen te jó
ember vagy, szemeidben irgalmat látok, oh ne fojtsd el azt
szivedben. Tán neked vannak honn gyermekeid, gondolj reájuk és
könyörülj az enyimeken; hogy tudnád ez ártatlan tiszta homlokokat
eléktelenítni? Meggyalázni soha le nem mosható bélyeggel, oh légy
könyörülő ember! és mi egész életünkben érted fogjuk imádni Istent,
és tégedet fogunk nevezni egyetlen jóltevőnknek a világon…</p>
<p>Pók Márton kétfelé törlé vézna bajszát s az egyik tüzes bélyeg
után nyúlva, hideg vérrel mondá:</p>
<p>– Hóhérnak panaszkodol.</p>
<p>Többet aztán Péter nem látott és hallott, mert megborzadva a
jeleneten, de még attól is tartva, hogy még őt is valami
atyafiságba találják keverni s hevenyében még <span class=
"pagenum"><a name="Page_141" id="Page_141">-141-</a></span> el is
bánnak vele, felmászék a padlásra s ott kibújva az ablakon
átkúszott a szomszéd háztetőre, a honnét lejutva aztán, nyargalt
hazáig, s ez napságtól fogva elkezde őszülni, a minthogy fél
esztendő alatt fél feje szürke volt.</p>
<h3>V. KÉT SZIV TALÁLKOZÁSA.</h3>
<p>Szomorú az én lelkem, midőn e dolgokról kell írnom. Elhagyott
bennünket a felséges Isten, és elfordítá arczát a magyartól, hogy
ne értené maga magát, hanem szolgálna például minden országoknak,
hogy mivé lesz a nemzet, mely önmagát nem szereti?</p>
<p>Mi, kik értünk boldogabb időket, dicső Mátyás király uralkodása
napjait, a midőn a magyar négy-öt nemzettel csatázott, kivül
győzött, belül virágzott, a midőn a külső országok fejedelmei
Budára folyamodtak bajaikban segítségért, a római szent pápa
bennünk veté bizodalmát, s a nagy kegyetlen pogány török megalázva
esedezett békességért; a midőn Budavára minden nemzetbeli tudósok
gyülekező helye vala, a király könyvtárt, académiákat állított, a
prælatus urak iskolákat építettek, templomokat gazdagítának, a
zászlós urak a külföld miveltségével nemesíték hősies jellemeiket,
s a köznemes, a mellett, hogy a harczmezőn dicső babérokat
arathatott, ráért Horácz ódáit olvasni és Cicerót és Tacitust
tanulni, s ha aztán országgyűlésbe ment, tudott beszélni okosan, s
még a szegény parasztság is, a mellett, hogy mindenben bőséget
látott, járhatott az iskolába; – sóhajtva gondolunk vissza mi,
kiket Isten bölcs akaratja kiválasztott, hogy e késői napokat
megérjük, és lássuk hazánk hanyatlását. Nem keressük most a
harczot, hanem kerüljük azt és odajutánk, hogy a kik egykor
remegtek tőlünk, most azoknak irgalmáért esedezünk. A török
kegyetlen nagy haddal közelgett országunk határaihoz és ide benn
fenékkel van fordulva minden, össze van törve a fellázadt pórság, s
a barmokkal egy rangba helyezve; egymás ellen lázadt köz- és
főnemesség, <span class="pagenum"><a name="Page_142" id=
"Page_142">-142-</a></span> s az országgyűlések nem különb látványt
nyújtanak, mint a Bábel tornyának építése. Proximus ardet Ucalegon!
de mi azért nem hogy a magunk házára ügyelnénk, hanem a szomszédból
koldulunk segítséget. Üresek a várak, lovak állanak az iskolákban,
rozsdás a kard és penészes a könyv, minden tizedik nemes tudja
leírni a nevét, s akad mágnás, a ki azt sem tudja, milyen szűrben
jár az öreg Á? a miért aztán el lehet velök hitetni, hogy az
egyptomi fő czigány vajda hidat eszkábált a Fekete tengeren
keresztül, azon jön segítségünkre hetven sátoralja czigánynyal,
minden sátor alatt hétezer ember van; holott annyi az egész, hogy
Lajos király felfogadta László vajdát a maga czigányjaival
golyóbisokat önteni. Nincsen rajtunk áldás, még a jótett is kárba
vesz. Határozunk sokat, teljesítünk semmit: sok a törvény, kevés az
igazság.</p>
<p>Venit ineluctabile fatum; míg ide benn rablásra, czivakodásra,
törvénytelenségre van kihúzva a kard, addig végváraink egymás után
esnek el: nincs ember, a ki védelmezze, vagy ha van ember, nincs a
mivel védje, sem lőszer, sem élelem. Már a török Belgrád alá
közelg; Hannibal ante portas! és a kemény szikla, melyen ádáz ereje
annyiszor megtörött, már-már ingadoz; a várnagyok, Both János és
Oláh Balázs hiába sürgetik a várerősítésre való segélyt, messziről
kiáltanak, nem hallik odáig. A minap zsoldosok fogadásáról volt a
szó, s ime egy pajkos inas az udvarból kilopott egy czifra babát,
melyet az udvari hölgyek játékszerül készítének Kazimir lengyel
király fiának s azt az összegyült rendek közé vivén, felmutatá:
«ime ilyen katonákat készítének a mi hölgyeink a haza védelmére»,
melyre is, fogván az aranyos czifra bábot az összegyűlt nemesség,
egész ünnepélyesen felakasztá azt egy fára. Az eset híre messze
elment, s az országban annyira gyűlölni kezdték e miatt a budai
udvarhölgyeket, hogy még az országgyűlésen sem restellették több
izben előhozni, hogy azokat onnan rögtön eltávolítsák.</p>
<p>Egészen ellenkező eset volt azonban, midőn egy napon
<span class="pagenum"><a name="Page_143" id=
"Page_143">-143-</a></span> a végső szorongattatás idején egy
bepakolt láda érkezék Both János belgrádi alvezérhez, melyet az
felbontván, bámulatára sokatérő hölgyi ékszereket, gyémántos
kösöntyűket, igaz gyöngyöket, kárbunkulus gyűrűket, bogláros
pártát, briliánt rezgőt és nyaklánczokat talált, melyeket egy
névtelen levél kiséretében egy ismeretlen budai hölgy azon
utasítással külde hozzá, hogy azokat menten pénzzé téve, árukon
lőport és golyót szerezzen a várba.</p>
<p>A nemes küldemény épen jókor jött, bárha csak csepp volt, a hol
tenger kellett; a többi küldemények, mik a fő várparancsnok Móré
Tamás kezébe jutottak, mind rossz útra térvén; ez a könnyelmű ember
a sánczépítésre küldött pénzen czifra filagoriákat építtetett
magának, s a min golyókat kellett volna szerezni, azon ő hollandi
tulipánokat vásárlott.</p>
<p>Ezen kegyes ajándék azonban jó kézbe került, Both János
becsületes ember levén, ki is rögtön kihiresztelé a környékben,
hogy a ki a nemeslelkű adományt pénzért meg akarja venni, jelentse
magát.</p>
<p>Vala akkor a környékben leggazdagabb földesúr Kunhalmi András
fia Leventa, ki ekkorig nagyon elvonulva élt kistarcsai jószágán,
kerülve a világot, valami skepticus gondolkozásmód miatt gyűlölve
az embereket, s még inkább az asszonyokat. Nagy jövedelme mellett
oly igen szigorúan élt, hogy az előtt apja csatlósai is többet
engedtek maguknak; ha vádolták, hogy miért húzza ki magát
mindenből, azt felelte: «mindenki lopja az országot, én csak a
magamét takarítom, két-három esztendő mulva úgy is vége lesz a
hazának, akkorra legalább legyen valamim, a miből Francziaországban
megélhessek.»</p>
<p>Ilyenforma nyilatkozatok után azt hitték róla az emberek, hogy
ez egy idejekorán megvénült ember, pedig inkább azt kellett volna
tudniok, hogy még nem is volt fiatal, s lelkében kemény jég alatt
aludt még minden melegebb érzés.</p>
<p>Akármit hallott az ország baleseteiről, csak keserűen
<span class="pagenum"><a name="Page_144" id=
"Page_144">-144-</a></span> mosolygott; ennek mind így kell
történni, török gazda kell e népnek! s midőn hallá a budai nők
esetét az aranyos bábuval, arra is azt mondá, török hárem kell ez
asszonyoknak!</p>
<p>Midőn azonban egyszerre azon adományról jutott hozzá a hír,
melyet Both Jánosnak küldött egy ismeretlen hölgy, megütközék
rajta: «tehát volna még valaki, a ki a hazát szeresse?» és épen egy
hölgy, ki hogy ezt nem hiuságból tevé, mutatja az, hogy nevét sem
közlötte senkivel.</p>
<p>Leventa rögtön megraká szekerét pénzeshordóival, s felmenvén
Belgrádra, magához váltá mindazon drágaságokat, nem kérdve, hogy
adják? hanem dupla árát ajánlva mindennek, a min ismerősei nem
győztek eléggé bámulni.</p>
<p>A magához vett ékszereket pedig felvitte Budára, azzal a
szándékkal, hogy kitudva azok küldőjének nevét, annak azokat
visszaajándékozza.</p>
<p>Az ékszereken rajta volt a készítő ötvös neve, melynél fogva
könnyű volt neki azt felkeresve, kitudakolni, kinek számára
készíttetének azok?</p>
<p>A felszólított ötvös azonnal megfelelt, tudtára adva Leventának,
hogy azon ékszerek egyről-egyig Fugger György leánya, a szép
Judithé, voltak köztük olyanok is, miket édes anyjától örökölt, még
anyjának jegygyűrűje is.</p>
<p>Leventa még jobbban megütközék ez értesülésen. Fugger György
neve oly ismeretes volt széles ez országban, hogy a kit e néven
neveztek, azt csak gyülölni lehetett.</p>
<p>Minthogy azonban már feltevé magában, hogy azon ékszereket
visszaadja tulajdonosnéjának, és hogy egy Fugger-családból való
asszony azt ne mondhassa, hogy nagylelkűségben őt fölülmulta,
rábízá az ötvösre, hogy adja kézhez az ékszereket, ő maga pedig, a
nélkül, hogy látta volna a leányt, visszautazott Kistarcsára.</p>
<p>Alig ért azonban haza, midőn újra küld hozzá Both János, hogy
nem volna-e kedve ugyanazon ékszereket még egyszer megvenni? mert a
rejtélyes hölgy azokat ismét visszaküldé. <span class=
"pagenum"><a name="Page_145" id="Page_145">-145-</a></span></p>
<p>Ez eset még jobban felrázá Leventát egykedvű lelki zsibbadásából
s újra megvevén az ékszereket, ismét elindult Budára, azokat az
ötvös útján megküldve Fugger Judithnak, csupán anyja jegygyűrűjét
tartva meg magánál.</p>
<p>De hol találkozzék vele? Apja gyülölt küszöbét sehogy sem akarta
átlépni, azt pedig átallotta volna, hogy az utczán valaki meglássa
őt Fugger leányával beszélni; oly nagy volt ellene való
præsumtiója.</p>
<p>Kitudá azonban valahogy, miszerint a hölgy reggeli roratéra a
Szt. György téren levő kápolnába szokott járni. Elhatározta
magában, hogy ott bevárja.</p>
<p>Reggel tehát megjelent a templomban, s ott hol Judith helyet
szokott foglalni, a mellett letérdelt.</p>
<p>Alig zendült meg az orgona, halk ruhasuttogást halla maga
mellett, s a mint föltekinte, elkápráztak szemei, valamelyik
angyalt hivé maga mellé leszállottnak a templom oltárképeiről, oly
igéző volt a melléje térdelt leány alakja a minthogy nagyon sokan
is valának, kik ott az ő arczáról tanulták az imádságot.</p>
<p>A leány egyszerű fehér ruhába volt öltözve, fekete fátyol fején,
semmi ékszer rajta, még csak egy kis gyűrűcske sem, pártája
értéktelen fekete gyöngyből, de ha sokáig nézett rá az ember, úgy
tetszék, mintha fényes gloria derengne szép feje körül.</p>
<p>Leventa egészen rajta feledé szemeit a kedves tüneményen s
lassankint úgy kezdé érzeni, mintha az egész templom zengő
angyalaival az ő szívébe szállna le, s ott imádkoznék annak
közepében a szép halvány leányka.</p>
<p>Nem vevé ezalatt észre, hogy egy férfialak egy oszlopnak vetve
vállát s barna köpenyével orráig eltakarva arczát, mily vadul néz
égető fekete szemeivel hol ő reá, hol a leányra.</p>
<p>Leventa felhúzá ujjára a megtartott gyűrűt, s a mint a lányka
énekes könyvében az utolsó sorra került, ő odanyult kezével s
elfordítá neki a lapot. <span class="pagenum"><a name="Page_146"
id="Page_146">-146-</a></span></p>
<p>Judith megrezzenve pillantá meg az ifju kezén anyja gyűrűjét s
egyszerre megtudva róla, hogy ő az, ki ékszereit vissza szokta
váltani, önkénytelen tekinte rá s a mint szép szemei találkoztak az
övével, egyszerre piros lett, mint a kigyulladt hajnal s mintha
elvesztené kebléből az áhítatot, hirtelen fölkelt helyéről s
könyvét véve, távozni indult. Leventa követé s az ajtóban
megkinálta őt szentelt vízzel. A lányka keze reszketett és szíve
oly hevesen dobogott, midőn ujjai a vizet érinték.</p>
<p>Leventa gyönyörben elmerülve látta őt a vérmezőn keresztül
elhaladni, a midőn egyszerre egy forró kéz megszorítá karját s egy
sötét alak baljóslatú arczczal állt meg oldala mellett.</p>
<p>– Ki adott neked jogot, suttogá az alak hevesen, hogy e hölgy
mellé letérdelj? Ki adott neked jogot, hogy hozzá szólj, hogy utána
menj? Ki adott neked hatalmat, hogy látásodra elpiruljon?</p>
<p>Leventa végig nézett hidegen a kérdezőn s vállat voníta.</p>
<p>– Én nem szoktam minden kérdésre felelni, nem is hadakozom a
nyelvemmel; ha bajt keressz velem, itt és itt megtalálsz, nevem
Kunhalmi Leventa.</p>
<p>– Az enyim Fortunatus Imre.</p>
<h3>VI. A KINCSTÁRNOK.</h3>
<p>Ha az 1523-dik évben Budáról a bécsi kapun kiindultunk, a
zugligeti erdők közül egy pompás kastély teteje látszott be
hozzánk, mely az előtti évben még nem volt ott és az azutániban már
ismét nem volt ott.</p>
<p>Láttam mikor épült, és azt is, mikor lerontották és állíthatom,
hogy az utóbbi munka alig tartott rövidebb ideig, mint az első.
Éjjel-nappal ezer ember dolgozott felváltva az építésen s minthogy
télszak volt az idő, hogy a vakolat száradjon, szüntelen fütötték
az épületet; elveszett a munkában több ötven embernél. <span class=
"pagenum"><a name="Page_147" id="Page_147">-147-</a></span></p>
<p>Mikor aztán készen volt a palota, tömérdek ablakkal, nagy
kapukkal, rejtek-ajtókkal, titkos lépcsőkkel, elfedett pinczékkel,
valaki ráirta az oldalára éjjel nagy veres betűkkel:</p>
<p>«Congeries lapidum, multis congesta rapinis!»</p>
<p>Ez volt a Fortunatus Imre palotája, az ország kincstárnokáé.</p>
<p>Hol vette magát e név Magyarország zászlós urai között?</p>
<p>Ez volt ama zsidó fiú, Salamon, ki megkeresztelkedvén, a
sacramentomban Imre nevet kapott, a Fortunatust a sors toldta
hozzá. Apja vagyonának harmadrészét kapva, Fuggerrel közösen birta
egyideig a harminczadokat, pénzzel és csúszással részére hódítá a
legfőbb urakat, nem ritkán lehete háza előtt állva látni Szalkán
Gergely és Váradi uraimék ő kegyelmeik aranyos hintajait.</p>
<p>Mindezen urak pedig adóbeszedői voltak az országnak, kik látva
Imrének szándékaik iránt való engedelmességét, elhatározák
magukban, hogy őt megteszik főkincstárnoknak, neki adván be
számadásaikat. Igy jutott fel a nagy polczra a hajdani Salamon, és
így bizonyultak be az írás szavai, hogy nem az igazaké a kenyér,
nem a gyorsaké a futás, nem az erőseké a diadal.</p>
<p>Innen tudhatod azután jámbor utód, miért nem volt pénze soha az
országnak, hogy még a király maga is kölcsön kérte az utravalóját,
ha valahova akart indulni.</p>
<p>Tudta ezt a nép is, s látva, mi czélra fordítják véres
veritékit, felmondott az adófizetéssel, úgy, hogy ötvenkét vármegye
közül csak tizenkettő küldött fel adót, azok közül is többen csak
egy tizedrészit a kivetettnek. Zólyom alig 800 forintot; a
hatalmasabb főurak, mint János vajda, épen egy batkát sem. Mert a
mit a magyar kincstárba vetettél, akárcsak a kútba dobtad volna,
avagy töltögetnéd vele a danaidák hordóját, fele az adóbeszedőnek,
fele a kincstárnoknak jutott, a közpénztárban hálót köthettek a
pókok. <span class="pagenum"><a name="Page_148" id=
"Page_148">-148-</a></span></p>
<p>Átkozta őket az egész ország, de mi haszna? a panaszostól hízik
meg az ember, mentül jobban szidták őket, annál jobban folytak a
dolgaik, míg fejük felett égett a ház, ők tánczoltak az égő fedél
alatt, úgy, hogy egy külső országi követ, ki szerencsésen eljutott
Budára, a nélkül, hogy az uton éhen halt, vagy kiraboltatott volna,
s meglátta az ottani fényűzést, bámulva vallá meg, hogy még embert
nem látott halála előtt oly vignak, mint a magyarokat. Belgrád
alatt ágyudörgés, Budán trombita- és hegedűszó; – négy rhénes
forint uti-pénz a Krakkóba küldött követnek, négyezer forint egy
olasz énekesnek; – hatszáz pánczélos kisérő Szalkán Gergelynek,
mikor ebédelni megy, kétszáz rongyos katona Szabács vára
védelmére.</p>
<p>És míg Nándorfejérvárnak egy ledőlt tornyát három esztendeig nem
birták felépíteni, Szerencsés Imrének egy egész palotát három hónap
alatt tréfa volt a hegytetőre rakni.</p>
<p>S vajjon mit gondoltak e jó urak, midőn ily rosszul viselték
gondját a hazának? Hiszen jól tudhatták, hogy ha a haza elvész,
senki sem veszt benne annyit mint épen ők. A paraszt akkor sem fog
két dézmát fizetni, a köznemes akkor sem lesz kénytelen kétszer
meghalni, de a nagy uraktól majd elveszi a török földbirtokaikat, s
az érsekek helyett majd derviseket küld moshéekká változtatott
szentegyházainkba. Mindnyájan azt hivék ők, hogy egymaguk
külön-külön is képesek lesznek majd megvédeni a hazát, és mindazok,
a kik élni nem tudtak a hazáért, de meghalni is tudtak érte, mert
ha volt is a magyarban dölyf és dacz kelletinél több, de azért a
hazaszeretet sem fogyott el nála, s ha zsarolta is a pénzt
igazságtalanul, de el is tudta azt költeni fényesen.</p>
<p>Nem így gondolkoztak azonban a Fuggerek, és nem így Fortunatus
Imre, de a mit gyűjtögetének, megtakarították szépen, utánuk nem
élt a szegény, zárva volt kapujok mindig, s köntösükön belől volt
varrva a zseb, nem kívül. <span class="pagenum"><a name="Page_149"
id="Page_149">-149-</a></span></p>
<p>Sőt a jó Fugger György oly bölcsen okoskodék, hogy mindazon
vagyont, a mi nem az ő körmére került, egy kalap alá szerezze,
miszerint Szerencsés Imrét leányának szánta férjül, s csak arra
várt, hogy mikor üt be már a török az országba? hogy vele együtt
előre kiküldött kincsei után elszökhessen Velenczébe.</p>
<p>De a leány sehogy sem állhatta ki Imrét, a mit onnan magyaráz
ki, hogy egy napon letekintve ablakából a szép Judith, két szegény
koldusgyermeket látott, a mint felnéztek rá, egy kis kenyérért
könyörögve; a jószívű leány megszánta a szegény párákat, s lemenve
értük, felvezette őket szobáiba. Rongyosak voltak szegénykék és
éheztek. A jó leány szánakodva tudakozódék tőlük, hogy hát apjuk,
anyjuk nincs-e nekik, hogy ily árvaságra váltak? Azok aztán
elbeszélték neki, hogy az anyjukkal és öreg apjukkal nagyon
kegyetlenül bántak, és őket is megkínozták, a kisebbiket azóta a
nehézség is töri, házban nem szabad lakniok, hanem nappal bujdosnak
s éjjel egy kriptában rejtőzködnek, hanem az édesapjuk, az nagy
gazdag, hatalmas ember, övé az a nagy palota ott a Zugligetben; de
nem tudják, hogy miért nem akarja őket soha fölvenni, ha aranyos
hintóban mellettük elvágtat?</p>
<p>Judith elborzadva érté meg ebből, hogy ezek Szerencsés Imre
gyermekei, s a mint homlokaikra lelógó hajfürteiket félresimítá
szegénykéknek, eliszonyodva látta ez ártatlan arczokat eléktelenítő
bélyegsütés nyomait azokon. Ez órától fogva rejtve ott tartá a két
kis gyermeket egy kerti kunyhóban, ételt, italt, tisztát adott
nekik, s akép gondoskodék róluk, mint egy igazi édesanya; de
valamikor Szerencsés Imrével összejött, s az szerelmesen kezde felé
sandalogni, oly gyűlölettel és undorodással tekinte rá, valamint
egy undok kigyóra szokás nézni.</p>
<p>Vedd már most hozzá az ifju Leventával való találkozását a
templomban: midőn annak kezén anyja gyűrűjét megpillantá, tán nem
arról álmodott-e szüntelen, hogy ez annak jegygyűrűje is lehetne?
hiszen ily ifju és tiszta lelkeknek <span class="pagenum"><a name=
"Page_150" id="Page_150">-150-</a></span> gyakran nem kell több egy
pillantásnál, hogy egymást azonnal ismerjék, ők pedig azonkívül az
ékszerek kétszeri visszacserélése által eléggé föl lehettek egymás
lelkéről világosodva.</p>
<p>Ne csodálkozzál tehát, ha más napon az első találkozás után már
annyira ment az ismeretség, hogy Judith megvárta a kápolna ajtóban
Leventát, s nem sietett el előle, midőn az melléje lépett. Leventa
azon kezdé a szót, hogy megköszönte a jó leánynak a hazának tett
ajándékot, mire Judith azt felelé, hogy a balkéz soha se tudja azt,
amit a jobb kéz cselekszik.</p>
<p>Leventa itt meg nem állhatta, hogy azt a jobb kezet kezébe ne
vegye és meg ne csókolja. S a mint a leány azt szemérmesen vissza
akará húzni, azt mondá neki:</p>
<p>– Bár lehetne e kéz örökre enyim.</p>
<p>A leány komoly természetű volt, s látva, hogy az ifju sem
tréfál, komolyan felelt:</p>
<p>– Lovag, üres kezet tartasz kezedben…</p>
<p>– Isten áldásával van az tele, felelt amaz.</p>
<p>– Én szegény vagyok.</p>
<p>– Én is az leendek.</p>
<p>– Az én apám gazdag, de vagyonain átok fekszik.</p>
<p>– Az én apám is gazdag volt; vagyonait ő maga átkozta meg; de
nevem jó, és karom sem rosz, s úgy is ide s tova alig mondhat
egyebet tulajdonának a magyar, mint hölgye szerelmét, és a magyar
hölgy férje becsületét. Ne cseréljünk-e?</p>
<p>A leányka megszorítá az ifju kezét, és rámosolygott boldog
andalgással, s besuhant háza ajtaján.</p>
<p>Leventa, a mint megfordult, szinte beleüté az arczát Szerencsés
Imrébe, ki mindenütt nyomban követte őket leskelődve, s a mint
annak dühös szikrázó szemeit meglátta, megfogá annak mellén a
kabátot, s megrázá őt ököllel, és ámbátor ő neki nem vala szokása
szitkozódni, mindazáltal ismerve már a maga emberét, s felfortyanva
azon a gondolaton, hogy egy ilyen gyűlöletes személy <span class=
"pagenum"><a name="Page_151" id="Page_151">-151-</a></span>
merészli egy oly angyalra vetni a szemeit, a kit ő lelkéből imád,
nem állhatá meg, hogy annak ott számos emberek füle hallatára ilyen
szép szavakat ne mondjon:</p>
<p>– Hallod-e te Isten nélkül született, pogánynak neveltetett,
szentségtörővé kikeresztelkedett felemás rongyember, te
országcsaló, világlopó, az ördögnek hetvenhétszer eladott lelkű
uzsorás; te árvák megrontója, hazaárulók orgazdája, spionok
atyamestere, te minden ellenségből összetoldott-foldott csapása az
országnak! azt mondom tenéked, hogy ha sehonnai jött-ment létedre,
még valaha ebben a tarka világban én velem össze mersz jőni, a ki
becsületes nemes embernek születtem, s kinek czimerében két
kétfarkú oroszlány tart buzogányt keresztben, annak emlékére, hogy
legelső hősöm két ember számban harczolt a csatában, hát én akkor
kapom azt az egyik buzogányt az egyik oroszlány kezéből, s minthogy
neked úgy sincs nemesi czimered, úgy festem azt a hátadra, hogy a
míg élsz, ott hordozod. Most pedig takarodj az utamból!</p>
<p>A sokaságnak tetszett az ilyen beszéd, minthogy gyűlölték
Fortunatust, s bármily hatalmas úr vala, örülhetett neki, hogy a
mult eső miatt lágy volt a föld, különben göröngygyel nagyon
meghajigálták volna.</p>
<p>Ezen casus után attól tartva, nehogy a vén Fugger, kitől minden
gonoszság kitelik, leányát erővel is kényszerítse Fortunatushoz
menni, azon bölcs utat választá Leventa, hogy elméne Szalkán
Gergelyhez, s elmondá neki, hogy ő házasodni akar. Megörült ennek
Szalkán Gergely a már előttünk tudvalevő okokból. Hanem az ifju
előadá, hogy ő neki mindenféle akadályai vannak, a leány apja
Fugger György, a szép Juczikát Fortunatushoz akarja adni.</p>
<p>– Ne búsuljon semmit öcsémuram; mondá neki Szalkán Gergely, majd
teszünk mi arról; s Leventa bátran keblébe dughatá kezeit, jól
tudva, hogy ezuttal oly hatalmas pártfogóra akadt, ki, ha akarja,
Fortunatus Imrét sehol ez Magyarországon megesküdtetni nem fogják.
Ezt <span class="pagenum"><a name="Page_152" id=
"Page_152">-152-</a></span> akarni pedig igen nagy oka volt Szalkán
Gergelynek, ő levén Kunhalmi András örököse, ha annak fia meg
házasodik.</p>
<p>E miatt Fortunatust Fugger Juczikávali eljegyzése dolgában
minden oldalról érte a veszedelem. Examenre fogták a
catechismusból, – ebből ő nem tudott semmit, visszaküldték, hogy
tanulja meg. Kipuhatolták, hogy neki még élő felesége van, kivel
zsidó korában megesküdött, s kérdést csináltak belőle, ha vajjon a
keresztyénné lett zsidó fel van-e oldva elébbi házassága alól? vagy
ha nincs, ki oldhatja őt fel az alól? keresztyén lelkipásztor-e,
vagy zsidó rabbinus? avagy újra zsidóvá legyen-e, vagy a felesége
legyen keresztyénné? s hátha az asszony nem akar elválni? vagy
hátha úgy választják el, hogy nem leszen szabad újra megházasodnia?
Egy szóval: ebből egy oly complexus zavar keletkezett, melyet csak
egy zsinat lehetett képes megoldani, az pedig nem tartódott ebben
az esztendőben, s ekép Fortunatus Imre majd a fejére állt dühében,
még sem tudta kivinni, hogy Fugger Juczikával megeskessék, s el nem
tudta gondolni, mit véthetett ő Szalkán Gergelynek, hogy ily
szertelenül üldözőbe vette?</p>
<p>Ezalatt Leventának naponkint alkalma volt a szép Judithtal
összejöhetni, ők boldogak voltak azon reménységben, hogy egymásé
fognak lenni; előre beszélgettek róla, hogy Leventa kineveztetvén a
király által szabácsi hadnagynak, mint fogja magával vinni
Juczikát, s mily boldogan töltendik ott majd a mézesheteket, az
ágyuk dörgése között, naponkint harczolva a törökkel. Leventa hírt,
nevet szerez, s elüzi vára alól a pogányt dicsőségesen, vagy ha el
nem üzheti, eltemeti magát és szép Judithját annak romjai alá.</p>
<p>Csupán csak e kinevezésre várt még, hogy Juczikát rögtön maga
mellé lovára ülteti, s ott hagyva az öreg Fuggert Fortunatusnak,
elragadja magával Belgrádba.</p>
<p>Míg e kineveztetésre várakoznék, melyet számára Szalkán könnyen
kieszközölhetett, naponkint tervezgetve <span class=
"pagenum"><a name="Page_153" id="Page_153">-153-</a></span>
magában, melyik sánczot hogy fogja majd megerősíteni, hol furat
majd tűzaknákat, s hogy vetteti fel petárdával ostromlóit?
egyszerre csak jön híre, hogy a török már Szendrő alatt van, s ha
az elesik, rögtön Szabácson van a sor.</p>
<p>E pillanatban kapta meg szabácsi kormányzóvá kineveztetését
Leventa.</p>
<p>De nem maradt ideje e fölött örülni, mert a mint az
inventariumot kezébe adák, szomorúan tapasztalá, hogy az előtte
való kormányzó a sánczokat el hagyta pusztulni, hogy kerteket
csinálhasson helyökbe, – az élelmi szerekkel kereskedést űzött,
úgy, hogy most gabona sincs benn, hogy sok pénzt ne legyen
kénytelen kiadni, a várőrség felét elbocsátotta, kutat, vizvezetőt
be hagyott omolni, és sem ágyukról, sem munitioról nem
gondoskodott.</p>
<p>Hogy minden hiányt fedezni lehessen, kellett volna rá
készpénzben legkevesebb harminczezer arany forint. Leventa felment
a királyhoz, elmondva neki a fenyegető veszélyt. A szegény ifju
fejedelem, ki tizenkilencz éves korában már meg volt őszülve, csak
sóhajtani tudott, s tudtára adá, hogy ő nem segíthet, mert
kincstára üres.</p>
<p>Különös! gondolá magában Leventa, hogy a kincstár üres, és a
kincstárnok gazdag, s azzal elment a királynéhoz.</p>
<p>Ez a derék asszony mindig segített az ország hasonló bajában, de
most sirva volt kénytelen megvallani, hogy már saját fejedelmi
ékszerét is mind zálogba adta, s Szalkán Gergely épen akkor érkezék
vissza azon tudósítással, hogy sehol sem tudott pénzt kapni kölcsön
a királyné számára.</p>
<p>– Tehát kerítek én, mondá Leventa, s felajánlá minden birtokát a
hazának ajándékba.</p>
<p>– Megállj csak egy szóra öcsém, szólítá őt félre Szalkán
Gergely, te e vagyonokkal nem rendelkezhetel, azt bölcsen
tudhatod.</p>
<p>– De ha a haza kéri azokat.</p>
<p>– Biz akkor sem. A végrendelet erős. <span class=
"pagenum"><a name="Page_154" id="Page_154">-154-</a></span></p>
<p>Leventa felsóhajtott. Egy nagy, nemes gondolat szállotta meg
lelkét.</p>
<p>– Rendelkezni fogok vagyonaimmal. És nem nősülök soha.</p>
<p>– De ki biztosít téged arról?</p>
<p>– Becsületszavam.</p>
<p>– Rosz cursusa van a szerelmes emberek szavának öcsém; neked
vagyonaidat nem szabad sem eladnod, sem elajándékoznod, ha csak
tökéletes biztosítékot nem nyújtasz a végrendelet curatorainak
arról, hogy soha meg nem házasodol. Arra pedig csak egy eset van;
ha tudnillik valamely harczoló szerzetbe lépsz, teszem fel a
templáriusok, vagy a Johanniták közé.</p>
<p>Leventa egy pillanatig gondolkodott, ha vajjon szeretőjét
veszítse-el, avagy hazáját? a másik pillanatban kezet nyujta rá és
felavattatá magát a Johannita rend lovagjai közé.</p>
<p>Csupán azt kivánta még kieszközöltetni, a mit a királyné meg is
igért neki, hogy Fugger Juczikát valamely kolostor szent szűzei
közé engedjék elvonulni, s azzal elkészíté az adománylevelet,
melyben jószágait a hazának visszaajándékozza, rögtöni segélyt
kötvén ki belőlök Szabács vár számára.</p>
<p>Fortunatus Imre a mint meghallá, hogy legnagyobb ellensége
vagyonai dobra vannak ütve, egyszerre sietett azokat megvenni, hogy
legalább pénz által érhesse el azt, hogy birtokát elfoglalta, s a
kistarcsai és solymosi prædikátumokat saját neve elé bigyeszthesse,
és a kunhalmi kastély homlokáról ledobathassa a czímert, melyen két
kettős farkú oroszlán keresztben tart két ominosus buzogányt.</p>
<p>Szalkán Gergely pedig e fölötti dühében még aznap folytán tudtul
adá Fortunatusnak, hogy Fugger Juczikávali házasságának többé semmi
sem áll egyéb utjában, csupán csak egynehány ezer arany forintnak
fizetése.</p>
<p>Legalább veszett fejszének nyele került vissza. <span class=
"pagenum"><a name="Page_155" id="Page_155">-155-</a></span></p>
<p>Épen az azt megelőző évben, 1522-ben történt, hogy a szent János
rend lovagjai kemény harczok kiállása után kénytelenek voltak
odahagyni Rhodus szigetét, melyen oly sokáig dicsőségesen küzdöttek
a pogány törökkel.</p>
<p>E derék rhodusi vitézeknek az volt hitbeli fogadásuk, hogy a
hitetlen ellenséggel örökké harczot viseljenek; mire nézve, midőn
Rhodust elhagyni kénytetének, nagy részük átjött Magyarországba,
szent fogadását e helyen teljesítendő. Ez okból választá Leventa e
rendet, melybe felavattassa magát. Még senki sem tudott
felavattatásáról. Mert Szalkánnak jó okai voltak azt ki nem
beszélni, míg Fortunatus le nem teszi a rászabott díjat. Ellenben
szabácsi kormányzóvá kineveztetése s nemeslelkű ajándéka már
közbeszéd volt a városban s így Judith is meghallá azt.</p>
<p>Másnap korán reggel, midőn a templomba menne, tele boldog
reménységgel, mert azt hivé, hogy már most Leventa neje fog lenni,
ime térdeplő székéhez egy rhodusi lovag járul, hosszú fekete selyem
köpenye egész alakját fedezte, szélei fehér keresztekkel
szegélyezve, miket töviskoszorúk fontak egymáshoz, mellén nyolczágú
ezüst kereszt fénylett piros alapon rózsakoszorúval és herczegi
koronával diszítve, alatta egy másik kereszt, ez aláirással: «pro
fide».</p>
<p>Judith nem is igen nézett a lovagra, hanem énekelt buzgón maga
elé tett könyvéből, s ime a mint a lap utolsó során járna, a lovag
kinyújtá kezét és fordított az énekeskönyv lapján.</p>
<p>Judith megdöbbenve látta meg a fordító kéz ujján anyja gyűrűjét
ragyogni, s a mint az előző látáskor láng gyulladt egyszerre
szívében, akként állta el szívét halálos jéghidegség e
perczben.</p>
<p>Föltekinte a lovag arczára és vőlegényét ismerte meg benne.
Keble elszorult, csaknem elájult e látványon. Leventa szomorúan
szorítá meg kezét, s kivezeté a templomból a félig elalélt
leánykát. <span class="pagenum"><a name="Page_156" id=
"Page_156">-156-</a></span></p>
<p>– Mit cselekvél? kérdé zokogva Judith, s úgy fázott, a mint
kedvese keblére borulva, azon a hideg pánczélt megérezé.</p>
<p>Leventa elmonda neki mindent. Judith hallgatott kétségbeesett
arczczal, de midőn azt mondá neki, hogy őt egy kolostor boldog
magánya fogadandja oltalmába, akkor kiderült a leány arcza,
megcsókolá kedvese kezén a jegygyűrűt, s miután összebeszéltek,
hogy holdfeljötte előtt egymással még egyszer utoljára találkoznak,
Judith megkönnyebbült szívvel tért vissza a szentegyházba s ott
órákig elimádkozék, könyörögve az Istennek, hogy tegye őt elég
erőssé azon áldozatra, melyet hoznia kell s oly jól esett neki
hallani, midőn az Isten szolgája a halál utáni élet gyönyöreiről
beszélt, azoknak öröméről, kik egymást ide alant szerették, s oda
fenn ismét találkozni fognak.</p>
<p class="center">* * *</p>
<p>Fortunatusnak azon percz óta, melyben Judithot megpillantá, nem
volt egy nyugodt szívdobbanása, mentül több akadálylyal kellett
küzdenie az ő elnyerhetésére, annál nagyobbra nőtt szenvedélye, s
mentül jobban iparkodott Judithtal megismertetni szerelmét, annál
jobban gyűlölte ez őt.</p>
<p>Az említett napon hazaérkezvén Judith a szentegyházból, apja
szokott hizelgő módjával elővevé leányát, összeölelgeté,
csókolgatá, eldicsérte szép arczát, szemeit.</p>
<p>– Te szép leányom, te kedves gyermekem, szemem világa,
gyönyörűségem; micsoda kincs volna a világon, a miért én téged
odaadnálak! Pedig ugyan csak törekesznek engemet tőled megfosztani.
Hehe… a gonosz, rosz emberek. Az ifju Szapolyai, meg Várkonyi, a
főispán, s az Ujlaki fia, Dezső. Igen bizony. De én nem adlak
egyiknek sem; majd én úgy vesztegetem el egyetlen lányomat. Külömb
vőlegényt szereztem én már számodra: derék, szép fiatal legényt! a
kihez fogható az egész országban nincsen, <span class=
"pagenum"><a name="Page_157" id="Page_157">-157-</a></span> karcsú,
deli és jószivű, és olyan, hogy ha kivánod, egy országot vehet meg
számodra.</p>
<p>Judith borzadva hallgatá apja szavait; míg az öreg csak kimondá
utoljára, hogy ez a drágalátos vőlegény nem más, mint Fortunatus
Imre, ki ott leskelődött a szomszéd szobában, s az öregnek egy hívó
szavára berohant az ajtón, s magát Judith lábaihoz veté.</p>
<p>A leány undorodva fordult félre, mire Fortunatus hevesen
megragadá kezét, s elkezde neki indulata mámorában őrült dolgokat
beszélni.</p>
<p>– Oh ne fordítsd el rólam arczodat, inkább a nap ne süssön rám
soha. Hagyd elmondanom, hogy én téged szeretlek, őrült vagyok,
meghalok és elkárhozom bele, hogy egy ölelésedért kész vagyok a
kínpadra lépni, a vesztőhelyre egy csókodért, hogy imádlak Istenem
gyanánt s nem kivánom a mennyországot, ha téged bírhatlak.</p>
<p>Judith iszonyodva huzódék hátra, Fugger megtaszítá könyökkel
Fortunatust, fülébe sugva:</p>
<p>– Ne beszélj olyan eszement dolgokat. Szólj neki palotáidról,
rangodról, kincseidről. Ez érdekli az asszonyokat.</p>
<p>– Mindenem tiéd! rebegé Imre. Tégy koldussá, én királynővé
teszlek. Parancsolj, és oly széppé teendem számodra a földet, hogy
maga a menny irigyelni fogja azt tőled.</p>
<p>Ily nyelven okos emberek nem beszéltek soha, csak a kinek az
esze tisztul. Judith lerázá kezéről az imádót, s megerősítve
szívét, ő is mondott neki valamit.</p>
<p>– Kincstárnok úr! Te engem nőül akarsz venni. Nehogy azonban
megcsaljalak, másnak állítva magamat, mint a mi vagyok, tudtodra
kell adnom, hogy nekem már két gyermekem van.</p>
<p>Fugger és Fortunatus bámulva néztek egymás szemébe. A leány alig
volt tizenhat éves, s mindenki tisztának hitte őt, mint a nap.</p>
<p>– Úgy van, folytatá a leány. Nekem két gyermekem van már, s csak
úgy mehetek hozzád nőül, ha ezt tudva, <span class=
"pagenum"><a name="Page_158" id="Page_158">-158-</a></span> e két
gyermekkel együtt kész vagy elvenni, kiket rögtön eléd hozok.</p>
<p>Ezzel a szomszéd szobába suhant a leány, s míg a két férfi
kőbálványnyá válva bámulatában várta, hogy mi fog történni?
előhozta kezén fogva Fortunatus Imre szerencsétlen megbélyegzett
gyermekeit.</p>
<p>– Ezek az én gyermekeim, – szólt, őket Imre elé állítva,
akarsz-e atyjuk lenni?</p>
<p>Fortunatus, a mint megpillantá általa elárult, eléktelenített
arczú gyermekeit, felordított, mint a kit torontálpók csípett meg,
s kezével elfedve szemeit, egy szót sem mondatott magának többet,
hanem elrohant onnan, mint ha a fúriák korbácsával verték
volna.</p>
<p>Fugger magán kívül volt dühében; dult-fult, tombolt.
Kényszeríteni akará leányát, hogy a kincstárnokhoz menjen nőül, de
Judith erős lélekkel felelt:</p>
<p>– Engem nem kényszeríthet senki, én Istené vagyok. Holnaptól
kezdve a karmelitanők kolostorának leendek lakója, s addig a Szent
János vitézek oltalma alatt állok; ki engem érint, Isten
menyasszonyát érinti.</p>
<p>Fugger dühösen távozott el Fortunatust felkeresni.</p>
<p>Fortunatus Imre, a fúriáktól üldöztetve, futott, mint az
eszeveszett, s minthogy hintaját nem találta Fugger kapuja előtt,
hogy az emberekkel ne találkozzék az utczán, egyenesen a
gyalog-ösvénynek fordult, mely a vérmezőről a Zúgligetbe vezetett,
hogy ottlevő házát minél előbb elérhesse.</p>
<p>Az idő alkonyatra vált már, s az út az ó-temetőn vitt keresztül,
mely kétfelől a hegyoldalon terült, sűrűn benőve már elvadult
bokrokkal és fákkal.</p>
<p>Fortunatus csak akkor vevé észre, hogy a temetőben jár, midőn a
fák ágaikkal összehajolva feje fölött, egészen elsötétíték az útat,
s félelmesen tekinte körül, egy-egy félig kidőlt sírkeresztet látva
fehérleni a sűrű zöld között.</p>
<p>Összeborzadt, mindenféle ijesztő gondolat támadt lelkében, s
mindenütt alakokat vélt látni, kikről azt hivé, hogy <span class=
"pagenum"><a name="Page_159" id="Page_159">-159-</a></span> már el
tudta őket feledni: apját, nejét és gyermekeit. Nem mert sem
jobbra, sem balra tekinteni, csak futott egyenesen keresztül a
temetőn, a fehér sírkövek földből kiemelkedő kisérteteknek
látszottak előtte, s a fűben világító szentjános-bogárkák
lidérczszemeknek.</p>
<p>Pedig ez igen kies hely volt, nekem legkedvesebb estéli sétám,
melyet mindennap megszoktam látogatni, s ha jött volna is valami
ijesztő, csak azt mondám: «ha Isten velem, ki van ellenem?» s soha
sem bántott semmi, és ha utolért is azon helyen valamely
gyászgondolat, az bizonyára nem volt egyéb, mint az arra való
gondolás, hogy a kik itt alattunk nyugosznak, mennyivel dicsőbbek
voltak egykor s mennyivel boldogabbak most, miként mi.</p>
<p>De Fortunatust üldözé a rém; mert ki Istentől elfordul, annak
megjelenik az ördög, így ő minden kiszáradt fában a vén Izsák
átokra kiterjesztett száraz karjait vélte látni; a síró asszonyi
szobrok a kripták felett mind az ő feleségét ábrázolták előtte, s
minden levélsuttogás az ő gyermekeinek rebegése volt fülében.</p>
<p>Már a tulsó széléhez közelíte a temetőnek, a midőn egyszerre
fölkapva lesütött fejét, két alakot láta maga felé közelíteni, kik
közül az egyik úgy hasonlított a vén Izsákhoz, a másik pedig
Aisáhhoz.</p>
<p>Fortunatus rémképeket vélt látni, kiket az éjszaka elbocsátott,
hogy őt megüldözzék, nem is gondolá egyébként, mint hogy az alakok
lábai nem érnek a földre, hanem csak úgy lebegnek a légben, a merre
valami láthatatlan szél viszi őket.</p>
<p>Imre elfeledé e borzalmában, hogy megkeresztelkedett, s
öntudatlanul rebegé a zsidó védmondatot: jobb felől Gabriel,
balfelől Michael, előttem Raphael, hátam mögött Uriel, fejem fölött
– fejem fölött – fejem fölött… Nem jutott eszébe az ötödik szent
név, mely feje fölött van, s egy kuvik repült el akkor feje fölött,
háromszor kiáltva le rá haláljóslatát.</p>
<p>Fortunatus halálos félelemben visszafordult, de nem <span class=
"pagenum"><a name="Page_160" id="Page_160">-160-</a></span> mert
újra végig futni a sötét temetőkerten, hanem meghúzta magát egy
nyitvalévő kripta ajtajában, azt vélve, hogy a két rém el fog majd
mellette haladni, s nem veendi észre.</p>
<p>De szerencsétlenségére épen úgy hozta az örök gondviselés, hogy
ugyanazon kripta volna ez, melyben Izsák és Aisáh, mint már föntebb
említettem, éjszakánkint hálni szoktak. Imre tehát csak hallá
mindig közelebb jönni a csoszogást, még mélyebben húzta magát a fal
mellé, a hideg veriték csurgott le arczán, s a vér verése elakadt
szivében Egyszerre belép mindkét alak a sírbolt ajtaján, melyet
midőn Imre a sötétségben észrevett, mintegy félájultan térdeire
rogyott, s szemeit behunyta, nem képzelve mást, mint hogy
elkárhozását látandja meg velök.</p>
<p>Az alakok mindig közelebb jöttek hozzá. Egyik végre megbotlott
benne. Imre érzé a vén Izsák thaby palástjának ismeretes suhogását
arcza körül. Valami hideg csontkéz érinté arczát, ujjaival végig
futva rajta s végig tapogatá vállait és karjait.</p>
<p>És azután halla ilyen suttogó szavakat, melyekben alig volt
valami emberi:</p>
<p>– Mit háborgatod a halottakat?</p>
<p>Imre halálos zsibbadást érze tagjain végig terjedni.</p>
<p>Mit háborgatod a halottakat? kérdé újra a hang, az öreg Izsák
hangja, ki a sors csapásai alatt megőrült, s azt képzeli, hogy most
halott, s egész járása-kelése a világon nem egyéb, mint egy
hazajáró léleké.</p>
<p>– Mit akarsz itt te élő? A halottak országa szomorú ország; itt
sorban mind apák feküsznek, kik életökben kincseket gyüjtögettek, s
kiket fiaik koldusokul küldöttek ki a világból. Éjfélenkint bús
szél keletkezik, mely őket felkölti álmaikból, halotti lepedőiket
magukra terítik s mennek nagy búval, bánattal bejárni a világot;
bekoczogatnak a házak ablakain, melyekben laktak; az ágyat, melyből
kihaltak, fölkeresik; az asztalról, melynél életükben ültek, a rajt
feledett morzsákat fölszedik; oh a <span class="pagenum"><a name=
"Page_161" id="Page_161">-161-</a></span> halottak fáznak és
éheznek. Eredj innen élő, míg órád nem üt; nap-nap után múlik, és
te közénk jövendsz halványan, sápadtan, némán, hidegen, akkor
keresd fel te is szűk odúdat. Addig eredj, ma vigadj holnapig, – a
halál után nincsen vigalom…</p>
<p>Imre a rémülettől a kétségbeesésig üldöztetve, maga sem tudá
hogyan? neki rugaszkodott s eltaszítva a vén kisértőt, nyargalt
hegynek fölfelé s addig lélekzetet venni sem állt meg, a míg
házához nem ért, ott pedig csak beesett az ajtón s úgy el volt
fulladva, hogy egy szót sem tudott szólni.</p>
<p>A mint lassankint magához kezde térni, nem mervén egyedül
maradni szobájában, felhivatá magához csatlósait, oda ülteté őket
maga körül, megparancsolá kulcsárjának, hogy hozza fel a legjobb
borokat, s az Istenre is kért minden embert, hogy igyanak, a mennyi
beléjük fér, és énekeljenek valami víg dalt.</p>
<p>A sok csőcselék népnek nem kellett nagy biztatás, rövid idő
alatt úgy lerészegedett egész cselédsége, és ő szinte velük együtt,
hogy alig ismeré már egyik a másikát, és kiki magamagát.</p>
<p>A bor kivert minden ijedséget Fortunatus fejéből, ki sokszor
használta már ezt az orvosságot, ha testi vagy lelki baja volt,
lerészegedve a sárban fetrengésig: rendesen használt neki.</p>
<p>A cselédek természetesen confidenter kezdtek lenni velük együtt
dorbézoló gazdájukkal, kinek a mint a bor fejébe ment, szemei
ragyogni kezdtek, s valahányszor a csatlósok valami szerelmes dalt
kezdtek el énekelni, mindannyiszor luxuriosus vágyódással sohajta
fel:</p>
<p>– Hej, miért is vannak asszonyok a világon!</p>
<p>– Biz öcsém nem is azért ám, szólt egy ittas fullajtár gazdája
vállára ütve, hogy az ember bolond fővel, mint úri magad, az ablak
alatt énekeljen nekik, s kívül nyelje az éhkoppot.</p>
<p>– Ugy-e bár? <span class="pagenum"><a name="Page_162" id=
"Page_162">-162-</a></span></p>
<p>– Bizony, ha énnekem annyi pénzem volna, mint neked, nem
sóhajtoznék én egy fillér árát sem, hanem oda mennék az öreg
Fuggerhez, s azt mondanám neki, kell erszény pénz de hány? hogy
adod leányod?</p>
<p>– Mit beszélsz? De hátha nem adná?</p>
<p>– Eladná az a lelke üdvösségét is.</p>
<p>– De hát, ha a leány vonakodnék?</p>
<p>– Hátha nem akarna jókedvéből, lenne rosz kedvéből asszony.
Hanem oda legény kell a gátra, nem olyan ficzkó, mint te, a kire,
ha a macska ránéz, elfakad sírva.</p>
<p>– Ki meri ezt mondani? kiáltá fel Imre, neki dühödve a
bortul.</p>
<p>– Magam la. Ha tagadod, jer velem, adj még mellém két jó legényt
s ebben az órában elraboljuk szeretődet. Most hát mutasd meg, hogy
ki a legény a gáton? Most beszélj, ha akarsz.</p>
<p>Imre agyát ellepte a bor és szenvedély köde. Ilyenkor egészen
más ember volt, mint különben. Egyébkor gyáva és fösvény, mámorában
dühös volt és pazarló. Hirtelen előkeresett asztalfiókjából egy
hegyes spanyoltőrt, s azt dolmánya alá rejtve, szétnézett cselédei
közt, ha akarják-e igazán követni.</p>
<p>Azok kaczagtak nagyon, hogy még ilyenkor is gyilkot dug öve
mellé, a helyett, hogy kardot kötne.</p>
<p>E pillanatban lépett be Fugger a szobába, ki Fortunatus után
sietve, öreg lábaival csak most érkezett fel, s csodálkozva látta,
milyen állapotban van az egész ház népe.</p>
<p>– Lupus in fabula! kiálta a várnagy kaczagva, s a peczérek
nyakába borultak az öregnek s össze ölelgették, s megkeresztelték
borral, hogy inni nem akart.</p>
<p>– Bolondok tornya ez? kérdé Fugger elálmélkodva.</p>
<p>Imrének fejében voltak már a jó spanyol borok (mert a
sehonnainak nem tetszett az idehaza termő), minél fogvást
bátorságot vett magának Fugger elé járulni, úgy cselekedve, mintha
nem tántorogna, s megfogá annak kezét és véve egy fáklyát, sorba
vezeté őt termein keresztül. <span class="pagenum"><a name=
"Page_163" id="Page_163">-163-</a></span> Valahány teremben,
mindenütt felnyitott előtte holmi rejtek-ajtócskákat s oda tartva a
fáklyát, unszolá Fuggert, hogy tekintsen beléjük. Telve voltak
mindazon rejtek-fülkék megannyi drágasággal. Egyik szinültig
aranynyal, másikban hordó számra az ezüst, egy kirabolt ország
kincsei feküdtek itt.</p>
<p>Fugger egyik csodából a másikba esett; valóban méltán nevezték a
kincstárnokot Fortunatusnak, mert a mi egyetlen szobájában fel volt
halmozva kincs, többet ért Fugger minden birtokánál. Imre soha sem
engedett senkit e szobákba lépni, annál csodálatosabb volt tehát,
hogy most önkényt fölfedé minden elrejtett drágaságait, miknek
látása úgy elvevé Fugger eszét, hogy észre ne vegye, miszerint már
Imre is elveszté a magáét. A mámor, mely rettentő ijedelmét
felváltá szivében, egészen kiforgatá őt önmagából. Oda fordult
Fuggerhez s minden izeiben reszketve, kérdezé tőle:</p>
<p>– Fugger, tetszenek-e neked e kincsek?</p>
<p>Az nem tudott rá mit felelni.</p>
<p>– Hallod-e Fugger, én vesztemet érzem. Ezek a kincsek
megszólalnak éjjel, mikor magam vagyok, s ha hozzájuk nyúlok,
égetnek mint a parázs, ha még egy éjjel itthon kell hálnom, vagy
felakasztom magam a lámpáshorogra, vagy kihányom az ablakon ezt a
sok átkozott kincset. Pedig kár volna értük, nagyon kár: – tudod
mit, cseréljünk házat, legyen az enyim a tied, úgy a hogy van, te
pedig add nekem a tiedet.</p>
<p>Fugger hirtelen fölszámítá magában, hogy mit érhet az ő háza
minden benne levővel együtt? Egy tizedrészét sem annak, a mit
Fortunatusé. Mért akar hát ez cserélni? Talán nagy kincset álmodott
az ő háza alá elásva? Az nem lehet, hisz ő maga építteté azt.</p>
<p>– Ugy-e, szólt Imre még jobban reszketve, te nem félsz az élő
kincsektől?</p>
<p>Fugger azon gondolatra kezde jönni, hogy Fortunatus a
lelkiismeret furdalásaitól háborodott meg. <span class=
"pagenum"><a name="Page_164" id="Page_164">-164-</a></span></p>
<p>– Imre, mi lelt?</p>
<p>– Egészen oda vagyok, félek idehaza maradni; szólj, nincs-e
házadban valami rejtett szobácska, melyben el lehetne bújni? Engedj
oda menni engem s te magad légy az úr enyimben.</p>
<p>Fugger egészen meggyőződött Fortunatus elmezavaráról, s rögtön
hivatá annak csatlósait s befogata hintajába, felülteté őt s
megparancsolá, hogy vigyék a várban levő házába, átadva nekik
kulcsait.</p>
<p>Maga pedig hátra maradt, a kincseket őrizendő, miket nem birt
többé elhagyni. Pénzmámorában alig hallá, mint vonul alá a hegyen
az egész szolgasereg danolva, ujjongva ura hintaja után. – Ő
elzárta az ajtókat, ablakokat s ment turkálva pénz és drágaság
között, s arcza ragyogott, a mint egybeveté, mennyit nyert ő
Fortunatus házán s milyen keveset adott neki érte!… Leánya nem
jutott eszébe.</p>
<p>Az arany és ezüst pengett, a gyémántok szikrát hánytak, az öreg
arcza mosolygott; egyszerre mintha a föld alól jőne, valami kiáltás
üt fülébe:</p>
<p>– Fortunatus Imre!</p>
<p>Felriadva tekinte körül, nem látott semmit, kiment az egyik
teremből a másikba, minden szoba üres volt, a csatlósok eltávoztak,
Fugger egyedül volt az egész házban. Sietett ismét elzárkózni.</p>
<p>Alig volt újra a kincses teremben, ismét megszólalt a kiáltás:
Fortunatus Imre!</p>
<p>De most már észrevevé, hogy a kiáltás az út felől jő s az
ablaktábla nyilásán kitekinte s meglátva ott egy ősz embert egy
összetört női alak karjára támaszkodva állani, lekiálta rá
mérgesen:</p>
<p>– Mit akartok?</p>
<p>– Hírt mondok neked Fortunatus Imre, szólt az öreg, utolsó hírt
rád nézve e földön. Isten álomban mondá nekem meg azt, hogy első
lehessek, ki ezt neked tudtul adja. <span class="pagenum"><a name=
"Page_165" id="Page_165">-165-</a></span></p>
<p>– Itt nem lakik többé Fortunatus, itt én lakom, Fugger
György.</p>
<p>– Oh, te vagy az? kiálta az öreg. Számodra is van izenete
Istennek általam. Fugger György ez éjszakán elveszti legnagyobb
kincsét, egyetlen leányát.</p>
<p>Fuggernek hajszálai borzadtak az égre. Csak ekkor jutott eszébe
leánya.</p>
<p>– Ki vagy te vészmadár? kiálta le borzadva.</p>
<p>– Én vagyok Izsák, a vén Izsák, kit te megöltél s ki téged
kínozni a sírból visszajár.</p>
<p>– Te vagy a nyomorult? Fortunatus apja.</p>
<p>– Roszul mondád Fugger, az én nem vagyok. Egy gyermeked
huszonkét év előtt elveszté a dajka, az nem esett a folyamba, hanem
az én kezembe, én neveltem őt fel, hogy érezze fajom szenvedésit, s
ő árult el engem, és lett Fortunatus Imre. Ne hajíts követ az égre,
mert fejedre vissza esik…</p>
<p>Fugger nem hallá már ez utolsó szavakat. Egy percz alatt, mint a
villám rohant végig lelkén az egész őrült történet. Saját fia és
saját leánya egymás által, egymás miatt elveszve, elkárhozva!
Elfeledve rögtön aranyat és gyémántot, felkapott egy kést a még
terített asztalról, s lerohanva a lépcsőkön, megragadá Izsákot
mellbe s keresztül verte a késsel. Az lerogyott a küszöbön,
befecskendve vérével a házat és megátkozva azt minden benne
lakóival együtt.</p>
<p>Fugger pedig nyargalt eszeveszetten, ordítozva Fortunatus nevét,
s látta a hegyről a fáklyás menetet sebesen közeledni háza felé, az
ittas csoport danája néha felhangzott hozzáig.</p>
<p class="center">* * *</p>
<p>Ez alatt szomorú eset történt Fugger házában.</p>
<p>A mint az öreg eltávozott Fortunatus után, az összebeszélés
szerint, megjelent ott Leventa utoljára találkozandó kedvesével.
<span class="pagenum"><a name="Page_166" id=
"Page_166">-166-</a></span></p>
<p>A két szerencsétlen egymás keblére omolva sírta ki fájdalma
könyeit, a búcsú oly sokáig tartott, s már Leventának távoznia
kellett, és a leány még sem tudott megválni tőle.</p>
<p>Egész ez ideig soha meg nem csókolták még egymást, mert bármily
nagy volt is szerelmük, az egymás iránt való tisztelet még annál is
nagyobb maradt.</p>
<p>De most az utolsó búcsúzásnál majd megszakadt a leány szíve.
Elgondolá, hogy hát soha se lássa többet, a kit annyira szeretett,
s átölelte kedvesének nyakát, oda szorítá őt magához és ezt rebegé
dobogó szívvel:</p>
<p>– Csak egy csókot – s aztán haljak meg Istenem.</p>
<p>S lám az Isten kegyelmes volt, mert a mint Leventa hévvel
kebléhez ölelte gyöngéd szeretőjét, s égő ajkát annak ajkaira
nyomva, hosszan, édesen szívta annak bűvösbájos csókját, ime a
leány szive megszakadt, s lelkét átlehelve kedvesébe, holtan maradt
annak karjai közt.</p>
<p>A legédesebb gyönyörben, minden fájdalom nélkül vette őt magához
Isten, megengedve neki, hogy kedvesének nemes keblén hagyja el a
rosz világot.</p>
<p>Leventa azt hitte egy ideig, hogy kedvese csak elalélt, s várta,
hogy még majd fölébred, hogy szólni fog, s rá mosolyog, de a leány
hideg maradt, s az ifju csak örülhetett, midőn megtudta, hogy
kedvese halott.</p>
<p>Lefekteté őt fehér ágyára, kezecskéit összerakta keblén,
megsimogatá hideg homlokát és elgondolá magában, hogy fogja-e őt
Isten ily széppé tenni majd a feltámadáskor?</p>
<p>Aztán még egyszer megcsókolá, hálát adott Istennek, hogy őt
megszabadította és vevé kardját, megkeresni vele az útat kedvese
után.</p>
<p>Meg is találta nem soká. Szabácson ő volt az utolsó férfi, ki a
várat védve dicsőül elesett.</p>
<p class="center">* * *</p>
<p>Fortunatus Imre ez alatt szépen megérkezék Fugger házához részeg
czimboráival, ott a háznál senki sem tudott <span class=
"pagenum"><a name="Page_167" id="Page_167">-167-</a></span> még
semmit Juczika esetéről; Imre nagy zajjal elfoglalá a házat s
csatlósait ott hagyva czivakodni Fugger cselédjeivel, maga sietett
a leány hálókamrája felé.</p>
<p>Ugyanazon szobácska volt ez, melynek ajtaján keresztül
Fortunatus, még mikor Salamonnak hítták, legelőször látta meg a
leányt s melyről annyit tudott azóta álmodozni.</p>
<p>Az ér úgy lüktetett halántékain, midőn ez ajtót fölnyitotta,
lélekzete égette ajkait, az ágyhoz lépett, félrevoná a menyezet
függönyét s azzal elborzadva szökött vissza… Az egy halott volt, a
kit ott látott.</p>
<p>A világ elfordult vele, csak állt ott elmeredve, mint a ki meg
van babonázva s nem tudott sem futni, sem kiáltani. A rém elállotta
minden tagját. Érzé, hogy veszte közelít.</p>
<p>Fugger pedig, a mint rohanna a hegyről alá felé, nem nézve az
utat, csak a közelséget, egy mély vízmosás széléről lebukott s
kezét és lábát kitörve, ott fetrengett a mélységben, minden testi
fájdalmánál nagyobb levén kétségbeesése, hogy leányát nem
szabadíthatja meg tulajdon fiától.</p>
<p>Lőn azonban, hogy a Hatvannál összegyűlt nemesség megtudva azon
esetet, miszerint Fortunatus Imre a török zultán követével
czimborálva, szántszándékosan hagyta védtelenül a végvárakat, az e
fölött támadt első dühben meggyilkolá a követet, s holttestét bele
veté egy tóba, Fortunatusra pedig kimondá az itéletet, hogy máglyán
égettessék meg.</p>
<p>Ugyanezen az éjszakán tehát, melyen im e dolgok történtek,
jövének feles számmal több csapat nemesek és kalandosok, s fölfelé
tartván Imre palotájához, meglelék Fuggert összetörve az árokban.
Ez meghallva, hogy mi járatban vannak, kétségbeesésében elmondá
nekik, hogy Fortunatust az ő házában keressék, s az Istenre is
kérte őket, hogy a mint megkapják, üssék agyon, mert az ő neki édes
gyermeke; s ha nem kapják, gyujtsák rá a házat, mert ott kell neki
rejtőznie.</p>
<p>A nemesek nem érték a dolgot, hanem azért körül fogták
<span class="pagenum"><a name="Page_168" id=
"Page_168">-168-</a></span> mind a két házat, s Fugger nemsokára
láthatá, hogy mint lángol föl egyfelől saját háza, másfelől
Fortunatusé.</p>
<p>Ott meghalt az útfélen egy óra mulva, nem tudhatva meg, hogy mi
lett leányából és Fortunatusból?</p>
<p>Ilyen dolgok történtek az ezerötszázhuszonharmadik esztendőben
ez Magyarországon; a jó Isten tudja, mi lesz még belőlünk?</p>
<hr class="chap" />
<p><span class="pagenum"><a name="Page_169" id=
"Page_169">-169-</a></span></p>
<h2>A KALÓZ-KIRÁLY.</h2>
<h3>I.</h3>
<p>A vihar elcsendesült, a tenger kinyugodta magát, a sík vízszinen
üres hordók, tört árboczdarabok libegnek, síremlékei elsülyedt
hajóknak.</p>
<p>A vészhojszák mind eltüntek a zivatarral együtt, ki tudja, mely
sziklákra térve vissza; a tenger felett most a repülőhalak ügyetlen
ficzánkolásit látni, tartós jó idő előjóslatául.</p>
<p>Egy a vihart kiállott brigantine huzódik nagylassan végig a
csaknem szélcsendű tengeren; minden kéz mozgásban van rajta a
viharokozta károk helyrehozásában, a segélyárboczok helyre vannak
állítva, most azokat pántolják körül, a legények a levegőben
csüggve dolgoznak, a tépett vitorlákat göngyölgetve, a hajó erősen
féloldalt fekszik, a mi arra mutat, hogy a zivatarban kihányták
belőle a fenéksúlyt.</p>
<p>A hajótömő kalapácsok ütésein, s a csavarkerekek kattogásán
kívül nem hallik egyéb hang, mint a kapitány szava, ki a
főárbocznak támaszkodva, egy térképről iparkodik kiismerni a
helyet, hova a vihar által elveretett. A delejtű mozdulatai mindig
erősebben látszanak őt tájékozni, olykor közbe-közbeszól egy
altiszt egyhangú kiáltása, ki a fenékfonállal a tenger mélységit
méri. Végre a kapitány keresgélő ujja egy szigetcsoporton állapodik
meg, s a legnagyobb hidegvérrel mondja: «a Los Ladrones előtt
vagyunk». Azon pillanatban egy hang kiált le az árboczkosárból:
föld! A kapitány, a nélkül, hogy arczán egy vonás elváltoznék,
ismétli hidegen: «Los Ladrones». <span class="pagenum"><a name=
"Page_170" id="Page_170">-170-</a></span></p>
<p>Azzal nyugodtan összegöngyölgetve a térképet, egy kis ezüstsípot
vesz elő, s jelt adva vele, parancsot oszt altisztjeinek, hogy a
hajós nép fölött tartsanak törvényszéket azon eseményekért, mik a
mult éji zivatar alatt történtek.</p>
<p>A rablószigetek néhány mértföldnyi távolban látszanak előtte,
ágyúi nincsenek, vitorlái meg vannak rongálva, és ő mégis oly
nyugodt lélekkel oszt itéletet emberei fölött, mintha otthon a
legnagyobb biztonságban ülne az esküdtszéki padon.</p>
<p>– Ki parancsára hánytátok a tengerbe a betegeket? – kérdi a
kapitány, szigorú arczczal fordulva a legénységhez.</p>
<p>– A doctor parancsolta, – felel egy vén hajós.</p>
<p>– Ön tevé azt, Scudamore? – kérdi a kapitány visszafordulva,
hogy egy magas, szikár férfi arczába tekinthessen.</p>
<p>A felszólított arcza egyike volt azoknak, melyek első tekintetre
szelideknek, símáknak látszanak, vonásaik, ha mosolyognak, képesek
csábítók lenni, míg egyszerre egy el nem takarhatott gúny, vagy
boszúrándulat ördögi torzképpé nem kuszálja a behizelgő
tekintetet.</p>
<p>– Ön maga parancsolá, Rolls kapitány, – szól mosolygó arczczal s
édes-lágy hanglejtéssel az orvos, mintha valami nemes cselekedetről
volna a szó, melyet túlszerénységből hárít el magáról. – Midőn a
hajó lyukat kapott, ön leizent, hogy a fölösleges terhet a vízbe
kell hányni. A tengerészek elébb kihányták a fenéksúlyt; ön újra
leizent, hogy ki kell hányni a mit még lehet. Ekkor kivetették az
ágyúkat, az ágyúkért pedig nagy kár volt, mert azokra nem kevés
szükség van, kivált, mikor az ember a Los Ladrones szigeteket látja
maga előtt, de még ezzel sem volt a hajó megszabadítva; ön újra
sürgetősen parancsolá, hogy mindent bele kell hányni a tengerbe, a
mi haszontalan teher a hajón. Úgy de már ekkor semmi sem volt
haszontalan teher a hajón, csupán az ezüstrudak és a betegek. A
legénység <span class="pagenum"><a name="Page_171" id=
"Page_171">-171-</a></span> tanakodni kezdett, hogy melyiket vesse
ki a kettő közül? Én feleltem a tanácskérésre. Az embert nem kérik
tőlünk számon, ha Londonba érünk, de az ezüstöt igen; s ime,
tanácsom által az ezüst megmaradt, és a hajó megmenekült.</p>
<p>– Doctor Scudamore, – szólt a kapitány hideg nyugalommal, – ön
ez embertelen tettért rangjától megfosztatik, vasraveretve a
hajófenékbe fog vitetni, s Londonba érve, átadatik a királyi
törvényszéknek.</p>
<p>– Vitorla! – kiálta a kormányos a kerék mellől. Többen
odatekintve, aggodalmas suttogással rebegék: kalóz!</p>
<p>Scudamore bántó mosolygással fordítva sötétzöld szemeit a
kapitány felé, mintegy rögtön elrekedt hangon mondá neki
gúnyosan:</p>
<p>– Úgy hiszem, hogy czélszerű volna büntetésemet néhány órával
elhalasztani, addig az ideig önnek, vagy másnak szüksége lehet
rám.</p>
<p>– Az nem tartozik önre, viszonzá Rolls kapitány, orvos nélkül
meghalni, vagy orvos által tengerbe dobatni, körülbelül úgy is
mindegy.</p>
<p>– Hehe. Látja ön, pedig utóbb is jobb lett volna önnek, ha
legelőször mindjárt a betegekkel könnyebbítette volna meg a hajót,
a helyett, hogy ágyúit vetteté ki, mert amazok ott jól ellátva
szoktak lenni ágyúval, s nehezen hiszem, hogy kölcsön lehessen
tőlük kérni. Hanem hiszen ez az ön dolga.</p>
<p>A kapitány némán inte, hogy az orvost vigyék a hajó fenekére.
Azzal parancsot adott ki, hogy az ezüstrudakat a legalsó üregekbe
elrejtve, mindenki rendelt helyére álljon, elkészülten bármely
támadásra. Maga, fegyvereit kezébe véve, szokott emelvényére
állott, s a nélkül, hogy útjából legkevésbbé eltérne, minden
vitorlát felhuzatott, s a függő ágyakat a mellvédekhez
támasztatá.</p>
<p>A kalózhajó ezalatt teljes vitorlákkal repült a brigantine felé.
Már ki lehete venni fekete zászlóit, s egy ágyúlövés, <span class=
"pagenum"><a name="Page_172" id="Page_172">-172-</a></span> melynek
golyója a brigantine vitorlái között süvöltött el, volt az első
megszólítás a rablók részéről.</p>
<p>Rolls kapitánynak nem volt ágyúja, azt viszonozni. E hallgatást
félelemnek magyarázták a kalózhajón, s egy rabló, kiállva a hajó
orrára, átkiálta iszonyu dörgő hangjával a szócsövön keresztül:</p>
<p>– Hahó! a kapitány egy szóra!</p>
<p>– Jertek ti kettőre! – volt rá a felelet, s egyszerre minden
árboczra felrepült a hadi zászló.</p>
<p>Irtóztató ordítás támadt erre a kalózhajón; a kapitányi
emelvényen egy magas, szürke mellényes férfi, vörös övvel, rekedt,
rikácsoló hangon osztá parancsait, mire a vitorlák fele behuzódott,
s a könnyű hajó egy merész fordítással szél elé került a
brigantinnek, egyet sem lőve rá ágyúval, mint oly biztos
martalékra, melyet kimélni kell.</p>
<p>A kalózhajó orrára egy csodálatos emberi szörny volt faragva, a
hajó névképe, a tengeri ördög, a kalózok baromtréfájaként Davis
kapitány tulajdon képmása, kinek pofáját egy szétpattant kartács
úgy összeszaggatta, hogy nem lehetett benne egyebet látni egy
eleven halálfőnél.</p>
<p>A kalózok daemoni vakmerőséggel csaptak a brigantine mellé,
melynek védői még mindig néma mozdulatlanságban vártak rájok. Azon
pillanatban, mikor a horogkarmok a párkányba vágódtak, Rolls egy
intésére megdördült egyszerre a tengerészek sortüzelése, mire a
füst eloszlott, a két hajó már szorosan egymáshoz volt kapcsolva, a
lövés néhányat leölt a kalózok közül, a többiek félrerugva társaik
holttestét, iparkodtak a brigantine bordáin felmászni, nem törődve
a rájok irányzott lövésekkel. Pillanat múlva férfi férfi ellen
küzdött, szemtül szemben, karddal és késekkel. Dühvel támadt az
egyik, hidegvérrrel védte magát a másik, egyik sem félve a
fegyvertől s nem törődve sebeivel.</p>
<p>A tengerészek jól küzdöttek, Rolls kapitány bátor nyugalommal
ült helyén, farkasszemet nézve a halálfejű vezérrel, <span class=
"pagenum"><a name="Page_173" id="Page_173">-173-</a></span> ki már
harmadszor lőtt reá, a nélkül, hogy ez csak fejét is félrekapta
volna.</p>
<p>– Lássalak! – kiáltá végre dühösen Davis: – te vagy-e hát az
ördög, vagy én? utánam gazemberek! s azzal fogai közé kapva
kardját, jobbjával egy súlyos kalapácsot forgatva feje felett, a
brigantine födélzetére ugrott, kettőt a tengerészek közül egy percz
alatt agyonsújtva. A kalózok agyarkodó ordítással veték magokat a
tört résre, s a tengerészek ijedten kezdtek hátrálni, inkább
elrémülve a kalózvezér halálfő arczától, mint kezei erejétől.</p>
<p>Erre Rolls nyugodtan kivonta egyik pisztolyát övéből.</p>
<p>– Te nem fogsz engemet eltalálni! – kiálta rá vigyorogva a
halálfejű kalóz, szemei rémes forgatásával iparkodva zavarba hozni
a kapitányt. Ez lőtt, s a kik azon pillanatban Davisra tekintettek,
egy véres csillagot láttak meg homlokán, a hol a golyó befúrta
magát. A kalóz egyszerre mindkét kezével kapta meg pőrölye nyelét,
s azzal állóhelyében holtan összerogyott.</p>
<p>A kalózok egy pillanatig megrémülve vezérük elestén, már el
akarták hagyni az elfoglalt tért, midőn egy közülök diadalmas
hangon felkiálta: hurrah Barthelemy! s azon pillanatban vad ordítás
támadt a brigantine közepén. Hat kalóz azalatt, míg az egyik
oldalon folyt a csata, csónakra szállva, megkerülte az ostromolt
hajót s épen akkor kapaszkodott fel a födélzetre, midőn a meglőtt
kozárvezér összerogyott. Azok is futni akartak vissza, midőn egy
közülök, egy fiatal, karcsú, napsütötte arczú legény, kondor
fürtökkel s villogó szemekkel, a középen ülő kapitányhoz szökött, s
azt hátulról átnyalábolva, felkapta a levegőbe, s arczczal a földre
vágta, s kikapva kezéből a fegyvert, térdeivel leszorítá.</p>
<p>– Senki se mozduljon, vagy mind el vagytok veszve! – kiálta a
fiatal rabló bátor, csengő hangon, s a zavarba jött tengerészek,
vezérüktől megfosztva, lerakták fegyvereiket a födélzetükre tóduló
marczona képű alakok előtt. <span class="pagenum"><a name=
"Page_174" id="Page_174">-174-</a></span></p>
<p>A diadal Barthelemyé volt, az ifjú kalózé; társainak első dolga
az lőn, hogy őt vállaikra fölemelve, vezérüknek kikiáltsák,
borzasztó átkok között esküdve neki ördögre, pokolra és halálra
örök hűséget.</p>
<p>Egy herkulesi termetű alak felkapta őt karjára, mint egy
gyermeket, s felmutatva őt a vérben kaczagó alakoknak, dörgő hangon
kérdezé:</p>
<p>– Ki érdemli, hogy vezéretek legyen, jobban, mint Rooberts
Barthelemy?</p>
<p>– Senki! senki! – harsogák egyhangulag.</p>
<p>– Akarjátok, hogy legyen vezérünk, kapitányunk, királyunk?</p>
<p>– Hurrah! – hangzék háromszorosan.</p>
<p>– Megálljatok! kiálta – Barthelemy a Herkules vállairól. Valakit
nem-et hallottam kiáltani.</p>
<p>– Ki volt az? – ordíta az athleta, – szeret-e valaki a halállal
tréfálni?</p>
<p>– Ne tüzelj, Skyrme, ne tüzelj, jó óriásom. A szólás szabad.
Lépj elém, lord Sympson, te szóltál választásom ellen. Lépj elé,
derék lord, mondd el, mi kivetőt találsz bennem?</p>
<p>A kalózok egy magas, szőke férfiút tuszkoltak baromi nevetség
közt Barthelemy elé, ki léha félszegséggel állt meg előtte, s
megvetőleg nézett végig az új kapitányon, kezeit zsebeibe
dugva.</p>
<p>– Okosat szólj nemes lord! – monda Skyrme, fölemelve izomteljes
öklét Sympson feje fölött, – mert különben a nyelvedbe harapsz.</p>
<p>– Azt tenném, ha nem mondanád is, – viszonza Sympson,
aristocraticus nonchalancszal jártatva végig szemeit érdemes
társain. – Azt tudjátok, hogy az én apám lord Sympson volt?</p>
<p>– Hogyne tudnók! – kiáltának röhögve mindannyian.</p>
<p>– Az én apám megátalkodott ellensége volt Jefferienak, annak a
semmirekellő lordfőbirónak, a ki Monmouth bukása után rendre
akasztatá a derék angol protestáns <span class="pagenum"><a name=
"Page_175" id="Page_175">-175-</a></span> nemeseket. Ez akasztatá
fel az én apámat is. Ezóta nekem nem kell a pápista még
kalózvezérnek sem! Ezért nem kellesz nekem te sem Barthelemy, mert
te is pápista vagy!</p>
<p>Skyrme, a helyett hogy főbeütötte volna a lordot, felkapta őt a
másik karjára, s a rablók hahotája közt összeszorítá őt
Barthelemyvel, kivel ott barátságpoharat kellett inniok, miután
Barthelemy rabló-becsületére mondá, hogy a mióta megkeresztelték,
soha templomban nem volt, s papot soha életében nem látott.</p>
<p>Ezzel ünnepélyesen feltevék az új kapitány fejére a vöröstollas
vezérkalapot, s tovább tértek a zsákmányfelosztásra.</p>
<p>Barthelemy leült egy felfordított tonnára, térdeire fektetve a
feketekönyvet, melybe veres betükkel voltak beírva a rablók nevei
sajátkezű keresztkarmolásaikkal, s fenhangon egyenkint felolvasá
azokat. Néha a felszólított névre senki sem felelt, s csak hosszabb
hallgatás után dörmögé egy másik: meghalt, elesett. Azt rögtön
kitörölték a sorozatból.</p>
<p>Ekkor eléhozatá a kalóz Rolls kapitányt, kinek a rablók kezeit
lábaihoz kötözték, s letevék az árbocz mellé.</p>
<p>Barthelemy megemelé előtte kalapját egész udvariassággal.</p>
<p>– Bocsánatot, kapitány úr, hogy ezek a ficzkók önt ily
kellemetlen helyzetbe tették; ön derék katona, igen vitézül viselte
magát. Oldjátok föl ezt az érdemes férfiut.</p>
<p>– A kezeit is? – kérdé egy torzonborz szemöldökű kalóz,
kétségeskedő tekintettel a vezérre.</p>
<p>– Mindenesetre Asphlant, kivált ha a kapitány úr szavát adja,
hogy nem fog ellenünk semmit elkövetni akarni.</p>
<p>– Én nem adom szavamat semmire, – válaszolt Rolls.</p>
<p>– No az sem baj; én azt mondám, hogy minden esetre oldjátok fel
kezeit, a mi dolgunk vigyázni, hogy valamelyikünket főbe ne üssön.
Most tehát lesz ön olyan szives, <span class="pagenum"><a name=
"Page_176" id="Page_176">-176-</a></span> kapitány, hogy minket
felvilágosítand hajója tartalmáról, melyet oly vitézül védett. Ön a
Mindszent-szigetekről jön; bizonyosan becses terhet szállít.</p>
<p>– Önök elfoglalták a hajót, szabadságukban áll annak minden
zegezugát felkutatni, én magam nem vezetem önöket sehova.</p>
<p>– Ismét igaza van önnek. Legények, a födélzet alá!</p>
<p>A kalózok egyszerre rohantak le a födélzetlyukakon, s miután egy
óra hosszáig a hajónak minden részecskéit összemotozták, azzal a
szomorú tudósítással tértek vissza Barthelemyhez, hogy nincs ebben
az egész hajóban egyéb egy tonna kétszersültnél és egy hordó
víznél.</p>
<p>Rolls nem állhatta meg, hogy a csalatkozott rablók dühén el ne
mosolyodjék.</p>
<p>– Tapasztalhatták önök, hogy ágyúim sincsenek, s gondolhatták
belőle, hogy mikor már arra került a sor, hogy azokat a tengerbe
hányassam, már akkor egyéb teher nem maradt a hajón.</p>
<p>– Valamennyi ördögökre! – ordítá Asphlant, földhözvágva
sipkáját; – hát ezért evett ólmot s ivott rá tengervizet ennyi jó
legényünk, hogy egy üres almáriomot foglaljunk el patkányostul? Ön,
kapitány, csalárd egy ember! Mit kellett önnek védelmezni ezen a
hajón?</p>
<p>– Becsületemet, felelt Rolls büszkén.</p>
<p>– Azt pedig, ha elvettük is öntől, rajtunk nincs segítve, –
szólt kaczagva az óriási Skyrme. – Mit szólsz hozzá Moody?</p>
<p>A megszólított mogorva, hallgatag legény volt, kurta pipáját
fogai közé szorítva, összefont karokkal a karfánál guggolt. A
gomblyukában függő ezüstsíp gyaníttatá, hogy a kalózok
főhajósa.</p>
<p>– Mit tréfáltok annyit? – szólt vissza félvállról, – furjátok ki
a fenekét ennek az üres bárkának s hagyjátok a tenger alá sétálni
az egész rongy népet.</p>
<p>– Az Istenért, uraim! – kiálta fel e szóra a fogoly tengerészek
közül egy hang, s egy ember hátrakötött kézzel <span class=
"pagenum"><a name="Page_177" id="Page_177">-177-</a></span>
odavágta magát Barthelemy lábaihoz s szájával annak csizmáit
iparkodott megcsókolni, míg szemei a legnagyobb kétségbeesés
kifejezésével fordultak a rablóvezér arczához.</p>
<p>– Az Istenért, uraim! ti derék, vitéz, tiszteletre méltó
férfiak! ti hősök, ti félistenek! az egekre, az ördögökre, és
mindenre, a mi előttetek szent, kérlek benneteket, ne öljetek meg
engemet. Öljétek meg társaimat mind, azok megérdemlik, a
gonosztevők, a kik tinektek fegyveres kézzel ellentálltak; de én
nem bántottalak titeket, nekem soha fegyver sem volt a kezemben; az
egész csata folyamán be voltam zárva a födözet alá, csak most
hoztak előre ezek a derék, jó férfiak.</p>
<p>A rablók egy része bámult, más része kaczagott.</p>
<p>– Uraim, dicső vitézek, korunknak imádott hősei, hallgassatok
meg engem, kérlek mindenre, a mi előttetek szent; én Scudamore
orvos vagyok, egy üldözött ember; épen olyan üldözött, mint ti
vagytok; énnekem semmi közöm sincs ezekhez a többiekhez; én Rolls
kapitánynak halálos ellensége vagyok. Kérlek benneteket, tegyetek
különbséget közöttem és ezen emberek között, ne zavarjatok engem
össze ő velök. Oh, kérlek benneteket, legyetek irántam irgalommal,
s engedjétek meg, hogy lábaitok porát csókolva, magamat alázatos
szolgátoknak vallhassam.</p>
<p>Skyrme undorodva fordítá félre arczát, mig Moody hozzárúgott a
porban csúszó-mászó emberhez, kire mindenki a legmélyebb
megvetéssel tekinte le.</p>
<p>– Rolls kapitány, – szólt Barthelemy, – ez ember, úgy látszik,
ön által volt elitélve.</p>
<p>– Csak vádolva, nem elitélve. Az itélet a londoni királyi
itélőszék elé tartozik.</p>
<p>– Oh, ne menjünk azért olyan messze, – szólt közbe Skyrme,
jovialis arczával; – tessék előadni a vádat, mi helyettesíteni
fogjuk a királyi itélőszéket. Barthelemy leend a lordfőbiró, mi
belőlünk kitelnek a sheriffek, az <span class="pagenum"><a name=
"Page_178" id="Page_178">-178-</a></span> aldermannok. Tessék
előlépni, fővádló úr, a törvényszék teljes.</p>
<p>Rolls hideg vérrel fordítá félre arczát, s egy szót sem
válaszolt.</p>
<p>Scudamore, ki az élteért remegő ravaszság rókatekintetével
vizsgála minden körüle levő arczot, hirtelen közbeszólt:</p>
<p>– No nézzék, uraim, nézzék azt a megvető arczot, melylyel önök
indítványát fogadja, nézzék, milyen büszkén, milyen gúnyosan tekint
le önökre, mintha szégyenére válnék ily derék férfiakat fogadni el
itélőbirákul. Oh én alávetem magamat önök itéletének, én elismerem
önök birói illetőségét fölöttem, megnyugszom itéletükben, nem is
akarom, hogy igazságosabb, bölcsebb és tekintélyesebb birák előtt
álljak valaha. Én magam elmondok mindent, a mivel vádolva
vagyok.</p>
<p>– Azt megtiltom önnek! – kiálta hevesen Rolls.</p>
<p>– No látják, uraim. Még parancsolni akar itt, itt, a hol önök a
jogszerinti urak, nem akarja engedni, hogy elmondjam saját vádam
lényegét. Igenis! Mert tudja jól, hogy akkor nem én leszek, hanem ő
lesz az elitélt. Tehát hallják, uraim, de kérem, hallgassanak ide,
mert a miket akarok mondani, nagyfontosságú dolog; vétségem ebből
áll: mi a Mindszent-szigetekről tömérdek ezüstöt hoztunk
magunkkal.</p>
<p>– Hohó! ez jól kezdi. – Kiálta közbe Asphlant, közelebb nyújtva
fejét, hogy jobban halljon.</p>
<p>– Az úton zivatar támadt, a hajó lyukat kapott, s a kapitány
parancsot adott, hogy a haszontalan terhet ki kell szórni a
hajóból. Mikor már nem volt egyéb, csak a betegek és az ezüst, az
lőn a kérdés, hogy a kettő közül melyiket hajítsuk a tengerbe?</p>
<p>– No és ön, mint aféle orvos, természetesen a betegeket tartá
meg, – monda Skyrme.</p>
<p>– Koránsem, én az ezüstöt hagyattam meg, s most ezért akar Rolls
kapitány engem megbüntettetni. <span class="pagenum"><a name=
"Page_179" id="Page_179">-179-</a></span></p>
<p>Barthelemy elborzadva fordult félre ez embertől, míg Rolls
lángoló dühvel tekinte reá.</p>
<p>– Ohó kapitány, – kiálta föl Asphlant: – tehát az ön hajóján
ezüst van! Hova rejtette ön azt el?</p>
<p>– Azt nem fogom megmondani.</p>
<p>– Nem-e? oh a spanyol csizma és a hüvelykszorító majd ki fogja
azt önből tudakolni. Kötelet ide, kötelet!</p>
<p>– Mit akartok? – kiálta Barthelemy, merészen jártatva végig
szemeit társai fölött. – Hát inquisitio birái vagyunk-e mi, vagy
szárazföldi itélőszék, vagy fölesketett jogtudorok, kikhez illik
kinzással tudni ki az igazságot? Nem, barátim; ne mondja senki,
hogy a tengeri rablók belekontárkodnak az autodafék hivatáskörébe.
Mi, kik a szabad tengerek vitézeinek nevezzük magunkat, mi ne
tisztelnők-e a szabadságot? Ha Rolls kapitány nem akarja fölfedezni
hajója rejtekhelyeit, nagyon jó, elviszszük azt a kikötőbe, ott
szálankint szétszedjük, s ráakadunk az ezüstre, a nélkül, hogy
valami oly tényt követnénk el, mely bennünket beszennyezne.</p>
<p>A kalózok hurráht ordítottak kapitányuk beszédére, s
hozzákezdték kötözni a brigantinet saját hajójukhoz.</p>
<p>Scudamore, ki eddig is csak azért nem árulta el az ezüst
hollétét, hogy Rolls kapitányon kihűthessék a rablók boszújokat,
most látva, hogy megmenekült, fölszólalt.</p>
<p>– Ne fáraszszátok magatokat, uraim, mit hurczolnátok magatokkal
ezt a rozzant hajót; oldjatok föl engem, s igérjétek meg, hogy élve
hagytok, és én oda vezetlek benneteket, a hová az ezüst el van
téve.</p>
<p>– Vegyétek le a bilincseket az orvos úr kezeiről! – szólt
Barthelemy, legényeinek intve, – biztosítom önt, hogy mi egy
hajszálát sem fogjuk meggörbíteni, mutassa meg a rejtekhelyet.</p>
<p>Scudamore, szabadon érezve kezeit, örömteljes hizelgéssel
iparkodott a rablókkal sorban kezet szorongatni, kik boszankodva
taszigálták őt el maguktól; Moody épen eldugta <span class=
"pagenum"><a name="Page_180" id="Page_180">-180-</a></span> a
kezeit hóna alá, mivel azt nyerte, hogy Scudamore a nyakába borult,
átölelte, s addig csókolta, a hol csak érte, míg csak Moody teljes
erejéből el nem öklözte őt testéről.</p>
<p>Az orvos szemeit törölve állítá, hogy sohasem érezte magát
boldogabbnak, mint e pillanatban.</p>
<p>– No csak előre szaporán, – kiálta Asphlant egyet taszítva
rajta, míg egy másik kalóz megfogva az orvos két kezét, úgy
vontatta őt el magával, mialatt ez, visszaforgatva fejét, egyre
sírt és esküdött, hogy ő holta napjáig lekötelezett híve maradand
az egész válogatott társaságnak.</p>
<p>A rablók nem sokára visszatértek, a megtalált ezüstrudas ládákat
hozva vállaikon víg ujongatás közt. Barthelemy parancsolá nekik,
hogy hordják át mindazt a kalózhajóra, mialatt Scudamore a
legnagyobb szolgálatkészséget iparkodott tanusítni, maga emelgetve
a ládákat a rablók vállaira, s őket egyenkint kedves jó barátjainak
nevezve, daczára annak, hogy ezért azok viszont minden kitelhető
csúf nevekkel illeték, s ráordítoztak, hogy ne nyúljon az ő
jószágaikhoz.</p>
<p>Legutolsó volt Asphlant, ki a födözetre feljött. Baromi
elégültséggel mondá:</p>
<p>– Itt nem hagytunk semmit, kapitány! a hajó gavallérosan ki van
takarítva. Már most akarod-e, hogy kifúrjuk a fenekét? vagy jobb
lesz, ha e ficzkókat felakasztjuk sorban a vitorlapóznákra s
engedjük a hajót úszni, a merre neki tetszik, hadd mulattassa majd
azokat, a kik vele találkoznak?</p>
<p>A rablók hahotája tanusítá, hogy az ötlet nagy részvétre talált.
A tengerészek hidegen néztek maguk elé, míg Scudamore reszkető
barátságoskodással iparkodék egyik vagy másik rabló karjába fűzni a
magáét, folyvást bizonyítva, hogy ő nem tartozik amazok közé.</p>
<p>– Csendesen, – kiálta Barthelemy, szigorú arczot öltve. – A
hajót nem fogjátok kifúrni, sem a hajósnépet felakasztani.
<span class="pagenum"><a name="Page_181" id=
"Page_181">-181-</a></span> Ez illenék holmi spanyol caperekhez,
holmi nyomorú tunisi tengeri zsebmetszőkhöz, de nem mihozzánk,
angolokhoz és francziákhoz. Az ilyenek rontják a zsiványok
becsületét, mint a spanyolok és törökök; hát azt akarjátok-e, hogy
minket azokkal összezavarjanak? Mi magunk gyalázzuk-e meg a kalóz
nevet? elismerve, hogy annak semmi köze sincs a becsülettel. Hát
Róma legelső lakosai nem rablók valának-e? s nem hősöknek
tartattak-e a yeomannek Angliában? A mi hivatásunk új színben
előállítani a flibustier nevet. – Rolls kapitány, ön egész hajós
népével együtt szabad, s mehet merre akar.</p>
<p>A rablók közt zűrzavaros lárma támadt e szavakra. Sokan
helyeselték a kapitány szavait, néhányan annál dühösebben
iparkodtak azokat megczáfolni.</p>
<p>Barthelemy lábával dobbantott.</p>
<p>– Van, a ki ellenem akar szegülni?</p>
<p>– Vagyunk! – kiálta Moody, eléje lépve, s oly közel vive a
kapitány arczához fogai közt feltartott pipáját, hogy szinte
kiszúrta vele szemét. Én mondom, hogy bolond vagy, kapitány, s
minden kalózok szokása ellen cselekszel, s ha vissza nem húzod
szavadat, én magam lövök bele a hajóba.</p>
<p>– Azt hiszed? – szólt Barthelemy. – Skyrme! fogd nyalábra ezt az
embert s kössétek őt meg a főárboczhoz.</p>
<p>A rablók elszörnyedtek; Moody volt köztük a legvénebb, a
legtekintélyesebb kalóz, kit soha egy kapitány sem mert
megbüntetni. Rooberts újra inte Skyrmenak, s az megragadva a
főhajóst, minden rugkapálódzásai daczára hozzá kötözte őt a
főárboczhoz, úgy, hogy az két kezével az árboczot ölelte s hátát
kifelé fordítá s folyvást szitkozódott, káromkodott, a pipát
szájában tartva.</p>
<p>– Van még, a ki ellenkezni akar? – kérdé Barthelemy.</p>
<p>A rablók közt egy elfojtott morgás volt hallható, de szavát
senki sem hallatá.</p>
<p>Ekkor Rolls kapitányhoz fordult Barthelemy, s mialatt egy
papirszeletet s írónádat vett elő táskájából, mondá: <span class=
"pagenum"><a name="Page_182" id="Page_182">-182-</a></span></p>
<p>– Rolls kapitány! Ön, reménylem, hogy szerencsésen fog
megérkezni Londonba hajójával. Igaz ugyan, hogy ön ezt üresen fogja
megbizói kezébe juttatni, hanem ön arról nem tehet. Minek
tanusításául ime én következő bizonyítványt adok önnek, melylyel
magát otthon igazolhassa: «Mi, szabad lovagjai a szerencsének,
bizonyítjuk mindazok előtt, a kiket illet, miszerint Rolls
kapitány, a «Neptun» brigantine főnöke, általunk a sík tengeren
megtámadtatva, noha a kiállott zivatar miatt ágyúit és vitorlái egy
részét elveszté, magát ellenünk másfél óra hosszat a legvitézebbül
védelmezte s mindaddig meg nem adta magát, míg kilencz emberünket s
magát főkapitányunkat személyesen megölve, általunk tökéletesen el
nem nyomatott, s csak így engedett bennünket a reábizott ezüst
birtokába jutni.</p>
<p class="right">Rooberts Barthelemy, kapitány».</p>
<p>– Tegye ön hozzá, – szólt közbe Rolls, – hogy így is csak
Scudamore árulása juttatá önöket a zsákmányhoz.</p>
<p>– Helyesen, – mondá Barthelemy, és azt is oda írta.</p>
<p>– Uraim! – kiálta közbe Scudamore remegve, – hát én velem mit
akartok?</p>
<p>– Semmit sem, – szólt Barthelemy. – Azt megigértük önnek, hogy
egy hajszála sem görbül meg általunk.</p>
<p>– Igen, – kezdé ez siránk hangon, – de ha a kapitányt szabadon
eresztitek s engem nála hagytok, mi történik velem?</p>
<p>– Azt én nem tudhatom, – szólt Rooberts vállvonítva.</p>
<p>Skyrme hangosan fölkaczagott. Ez gyönyörű mulatság!</p>
<p>– Az Istenért! vagy mit is mondok? – hebegé Scudamore, Rooberts
lábaihoz vetve magát. – Uraim, ne adjatok engemet ez ember
birtokába vissza, ő nem fog irántam irgalmat ismerni. Ő egy
rettenetes ember.</p>
<p>– Hahaha! – kaczagott Skyrme. – Kapitány, el ne rontsd ezt a
tréfát. Ha már elereszted a kapitányt, hadd vigye magával az orvost
is; milyen fölséges mulatság lesz abból, <span class=
"pagenum"><a name="Page_183" id="Page_183">-183-</a></span> ha ezt
az embert majd otthon előveszik azért, hogy nekünk szolgálatot
tett.</p>
<p>– Uraim! ti derék férfiak! – szólt Scudamore, átölelve Rooberts
térdeit. – Ti csak tréfáltok én velem. Titeket mulattat az, hogy én
így kétségbe vagyok esve, de ti nem akartok engem igazán
elveszteni. Hiszen ti nem feledhetitek azt, hogy én nektek fontos
szolgálatokat tettem, és fogok tenni még többeket is; én orvos
vagyok, tinektek orvosra van szükségtek, vegyetek engem magatok
közé, én épen olyan ember, olyan ördög leszek, mint ti, nem fogok
szégyenetekre válni, sohasem bánjátok meg, hogy velem
megismerkedtetek. Kérlek, könyörgök! szóljatok egy szót a
kapitányhoz mellettem. Oh ti derék, ti emberséges emberek; te
szeretetreméltó vezér, ezzel a hősi arczczal, nyujtsd kezedet, hadd
csókoljam meg.</p>
<p>– Keljen fel ön, – szólt röviden Rooberts. – Valóban, orvosra
szüksége van társulatunknak, én felfogadom önt.</p>
<p>– Mit? orvost mi közénk! – ordítá az árboczhoz kötözött Moody, –
orvost, ki ha meglövik valamelyikünk kezét, lábát, azt elfürészeli?
Elevenember faragót? Méregkeverőt, ki miatt még csak meghalni sem
lehet nyugodtan? Nekem nem kell! nekem a hajóra ne hozzátok, mert
én megölöm.</p>
<p>– Moody! – kiálta Rooberts, – egy szavadat se halljam többé. Én
akarom és úgy lesz. Te parancsolsz a kötelekkel és vitorlákkal,
egyébre semmi gondod.</p>
<p>– Kérlek, jó uram, – szólt Scudamore könyörögve közelítvén Moody
felé. – Ne keserítsd derék kapitányunkat, hisz te olyan jó embernek
látszol, én téged nagyon foglak szeretni.</p>
<p>– Gyere hát közelébb, – szólt Moody, – ide mellém, hadd
lássalak. – S mikor annyira ment hozzá Scudamore, hogy lábaival
elérheté, egyet rúgott rajta, hogy szinte hanyat esett.</p>
<p>– Legények! – kiálta erre Rooberts. – Hozzátok elé <span class=
"pagenum"><a name="Page_184" id="Page_184">-184-</a></span> a
tengeri macskát! verjetek harminczat ez ember hátára! a ki
parancsaimnak ellenszegül, meglakol.</p>
<p>A kalózok hirtelen előhozták a kilenczágú korbácsot, melynek
mindegyik végére gomb volt kötve.</p>
<p>– Csak tétovázás nélkül, – parancsolá Rooberts. – A büntetés
alól nincs kivétel.</p>
<p>Moody szemei kidagadtak a düh miatt, a mint a kilenczfarkú
macskával közel mentek hozzá, elkezde dühösen rugdalózni jobbra
balra, a mivel azt nyerte, hogy ott ütötték, a hol épen hozzá
jutottak, s úgy megrakták tetőtől talpig, hogy még a pipa is
kiesett a szájából végtére.</p>
<p>Rooberts hidegvérrel várta végig az executiót, melynek
végeztével odahivá Scudamorét, hogy írja alá nevét a kalózok
névkönyvébe.</p>
<p>Scudamore mohó örömmel kapta el a kezébe nyujtott írónádat, s
oly borzalmas vígsággal írta oda nevét, mely magukat a rablókat is
megdöbbenté s azzal kaczagva fordult Rolls kapitány felé, gúnyosan
kiáltva:</p>
<p>– Ha eljut ön Londonba, adja hirül a kormánynak új
alkalmaztatásomat.</p>
<p>Skyrme vállára tette iszonyu tenyerét s fogai közt mormogá: «Te
ficzkó, belőled gyönyörű ördög lesz valaha».</p>
<p>– Legalább is akkora, mint bármelyik közületek.</p>
<p>E pillanattól fogva oly otthon érezte magát az orvos új körében,
mint bármelyike a kalózoknak. Mint valami pokolbeli nemeslevelet
mutatá föl társai előtt a lajstromot, aláírt nevével, kérkedő
tekintettel utalva bűnszabadalmára, s oly arczczal nézve le Rolls
kapitányra, mint valami újdonsült kamarás, ki most kapta meg az
aranykulcsot, egykori kollegáira.</p>
<p>– Most, Rolls kapitány, – szólt Rooberts, – ön ismét hajója
birtokába teheti magát. Azonban, nehogy úgy járjunk, hogy orvosáért
cserében főhajósunkat itt felejtsük önnek: oldjátok el Moodyt az
árbocztól.</p>
<p>Két kalóz teljesíté a parancsot, erősen őrizkedve a főhajós
lábaitól, ki csak azon törekedett, hogy valamelyiket <span class=
"pagenum"><a name="Page_185" id="Page_185">-185-</a></span> emberül
megrughassa. Midőn kezeit szabadon érzé, első dolga volt azt, a
melyik legközelebb állt hozzá keze föloldozói közül, irgalmatlanul
pofonütni, második pedig az, hogy kurta pipáját fölszedte és
szájába dugta.</p>
<p>– Moody! – szólt a kapitány, összefonva karjait: – az imént
megbüntetélek, mint kapitány alattvalóját; most, hogy kiálltad a
büntetést, ismét úgy állunk szemben, mint férfi férfi ellen, ha
tehát sértve érzed magadat általam, végy fegyvert kezedbe: én kész
vagyok neked bárminő lovagias elégtételt adni, s ha kivánod,
megverekszem veled.</p>
<p>Moody egy szót sem felelt; csak hirtelen leveté kabátját,
felgyűré ingujjait, leoldá nyakravalóját, s villogó szemekkel
tekintgete szét fegyver után.</p>
<p>– Adjatok neki fegyvert, – mondá Rooberts. – Mi kell? pisztoly
vagy kard?</p>
<p>– Adjatok kardot, – hörgé rekedten Moody, – így közelebb leszünk
egymáshoz.</p>
<p>– Csináljatok helyet ti ficzkók ennek a derék férfinak; menjetek
a keze ügyéből, mert ő azután vágni fog, a kit csak elől utól
talál. Megbocsát ön, Rolls kapitány, hogy hajóján végezzük
ügyünket, de a mely közönség előtt történt a sérelem, az előtt kell
véghez menni az elégtételnek. Nos, Moody, készen vagy-e? adjatok
jelt, ha készen van.</p>
<p>Moodynak azonban nem sok készülés kellett; a mint a kezébe adták
a kardot, miután annak lapjával egyet jót húzott az átadó hátára,
dühösen nyargalt a kapitány felé, s kardtávolnyira érve hozzá, ott
elkezdett csodálatosan dühös vagdalkozásokat tenni minden oldalra,
úgy, hogy ha tizenkét ember állt volna mellette köröskörül, azt
mind a tizenkettőt okvetlenül össze-vissza kaszabolta volna; csupán
csak annak az egynek nem ártott, a ki előtte állt.</p>
<p>A kapitány csak tréfálni látszott vele. Alig mozdította meg
néha-néha kinyujtott karját a dühös csapások ellen, miket
ellenfelének dühe nem engedett kiszámítani.</p>
<p>– Vigyázz hát! Most mindjárt a kardomba futsz, – Moody! ki ne
üsd a szemedet. Ide nézz, öreg, hisz nem ott <span class=
"pagenum"><a name="Page_186" id="Page_186">-186-</a></span> állok,
a hova vagdalsz. Ne üss hát olyan nagyokat felém, hisz azt kell
hinnem, hogy meg akarsz ölni.</p>
<p>Valódi bandita-párbaj: a vívók egyikének dühe, másikának
ingerkedései, a körülállók durva nevetése, gúnyoló, boszantó
megjegyzései lovagok bajvívásán nem szoktak rendén lenni, valamint
azon törekvés sem, hogy az ember ellenfele kardját balkézzel
elkaphassa, a mit Moody egypárszor szinte megkisértett, de
sikeretlenül.</p>
<p>A kalózok hahotája még dühösebbé tette a főhajóst, ki
tökéletesen kijött a sodrából, midőn egyszer félretekintve,
megpillantá, hogy Scudamore orvos szintén ott ül a kaczagók között,
sebészi szereit szétterítve térdein s ördögi zöld szemeivel
gyönyörteljesen hunyorgatva felé. Már ez oly dühbe hozta a kalózt,
hogy rögtön ott akarta hagyni a kapitányt s fogcsikorgatva az
orvosra rohant.</p>
<p>– Hohó, jó öregem, a tengerbe ne szaladj! – kiálta Rooberts,
utját állva a kalóznak, mire ez elfeketült képpel neki fordult, s
balkezét szeme elé tartva, vaktában veté magát ellenfelére, kit egy
kegyetlen csapással vélt megsemmisíthetni, úgy, hogy kardjának
hegye a földben állt meg. Rooberts kikerülé a csapást, s egy
döféssel keresztülszúrta a főhajós jobb karját; a roham miatt
markolatig ment rajta keresztül a kard.</p>
<p>Moody azon pillanatban bal kezébe kapta át a kardot; a két
küzdő, mell mellhez szorulva, állt egymás mellett, midőn Rooberts
hirtelen banditai ügyességgel a földre hajtá le ellenfele kardját s
lábával ráhágva, lefegyverzé azt, s mellberagadva, odahajítá társai
közé.</p>
<p>Scudamore szolgálatteljesen futott a megsebesült ápolására.</p>
<p>– Ide ne jőjj! – ordíta az rekedten, – hozzám ne érj, mert
megráglak, úgy teszlek a sebemre, mint az orángutáng a
falevelet.</p>
<p>Az ember nem engedé sebét beköttetni, dúlt-fúlt maga körül,
véresen dulakodva társaival, kiknek nagy munkába került, míg egyik
kezét leköthették egy targonczához; még <span class=
"pagenum"><a name="Page_187" id="Page_187">-187-</a></span> azután
sebesült karjával öklelődzött; mikor ezt is lefogták, lábaival
iparkodott lehetőleg befolyást szerezni, s mikor már azokat is
árthatlanokká tevék, akkor harapott, mint egy veszett állat. Csak
midőn száját végre fölpeczkelék, lehetett az orvosnak a sebet
bekötözni, s a vért elállítani.</p>
<p>– Milyen romlottak az öreg úr fogai; – szólt Scudamore gonosz
hunyorgással tekintve Moody torkába. – Egy párt alkalmasint szükség
lesz belőlök kihúzni.</p>
<p>Moody csak egy vadállati ordítással felelhetett e borzasztó
fenyegetésére az orvosnak, kinek nem haraphatta el a kezét, midőn
azt ép, egészséges fogain végigjártatá.</p>
<p>Rooberts ezalatt feloldoztatá a többi megkötözött tengerészeket,
tudtukra adva, hogy fegyvereiket megtalálandják mind a kormányosi
kabinetben, melynek kulcsát akkor adandja át, midőn ő is elhagyja a
brigantinet.</p>
<p>Azzal Rollshoz lépett, nyájasan meghajtá előtte magát s kezét
nyujtá neki.</p>
<p>A tengerész rövid gondolkozás után elfogadá a nyujtott
kezet.</p>
<p>– Jól van – monda – elfogadom, azon reményben, hogy egykor ismét
találkozni fogunk.</p>
<p>– Az, reménylem, hogy minél hamarább meg fog történhetni. Nekem
valami sejtelem azt súgja, hogy én önt egykor diadalmas csatában
fogom megölni, Rolls kapitány.</p>
<p>– Nekem pedig azt sugja valami, hogy én önt, Barthelemy
Rooberts, fel fogom egykor akasztatni.</p>
<p>– Köszönöm a jó szándékot. Apropos: önnek nincs több egy hordó
vizénél és egy tonna kétszersültjénél. Ez nem fog eltartani hazáig.
Bátorkodhatom önnek a magaméból ajánlani?</p>
<p>– Elfogadom. Reménylem, hogy az ára ki van fizetve.</p>
<p>– Oh, szót sem érdemel. Szivesen adnék önnek egy pár ágyút is
kölcsön Rolls kapitány, nehogy minden himpellér meggyalázhassa önt,
míg útban lesz. <span class="pagenum"><a name="Page_188" id=
"Page_188">-188-</a></span></p>
<p>– Azt nem tanácslom önnek, mert ha két ágyúm volna, aligha meg
nem kisérteném elrablott ezüstöm visszafoglalását.</p>
<p>– Ön derék fiu. Tehát majd máskor találkozunk. A
viszontlátásig.</p>
<p>A két kapitány megrázta egymás kezét. A rablók ezalatt
áttakarodtak saját hajójukra, néhány tonna vizet és kenyeret
hengerítve át ellenfeleik hajójára. Barthelemy átadta a
tengerészeknek a kormányszoba kulcsát, s azzal egy szökéssel hajója
párkányán termett, a hajósok nehány csáklyalökést adtak a
brigantinenak, kifeszítették vitorláikat, háromszor hurraht
kiáltottak, sipkáik levegőbe hajigálása mellett, s félóra mulva két
ellenkező irányban repülő vitorla látszott a sík tengeren,
egymástól mindig messzebb, messzebb távozva.</p>
<h3>II.</h3>
<p>Rooberts Barthelemy neve ismeretes lőn az Oceanon.</p>
<p>A hollandi és portugal hajósok reszkettek előtte, ha a sík
tengeren vitorláit megismerék, s ha kétségbeesett üldözés után
biztos kikötőbe menekültek, Rooberts utánuk rontott, s ott a kikötő
ágyúi előtt fosztá ki őket, s ha megtámadák, összelöveté az egész
partvárost s felgyujtá erősségeit.</p>
<p>Vége-hossza nem volt a kalandoknak, miket róla az emberek
egymásnak beszélni tudtak.</p>
<p class="center">*</p>
<p>Hispaniola déli partján, egy kies völgy hajlásában áll egy kis
faház, eleje befutva szőlővenyigével, ablakában virágcserepek,
ereszén tollászkodó galambok, ajtajában törleszkedő fehér
macska.</p>
<p>Kétfelől mellette sövénynyel körülkerített gyapotültetvény
terül, melynek négyszegü zöld tábláit oly jól esik messziről
meglátni az utazónak, ki Szent-Domingo belsejéből <span class=
"pagenum"><a name="Page_189" id="Page_189">-189-</a></span> jő s
egész nap rengeteg hegyszakadékok közt utazva, estenden meglátja
ezt a kis kunyhót, füstölgő kéményével, nyugalmas völgye
mélyén.</p>
<p>Ugyan ki lakhatik abban?</p>
<p>Néha a holdéj csendében édes zengzetes dal hangzik föl a
völgyből. A hajósok, kik édes vizet meríteni kiszállnak, bámulva
hallgatják azt a magányban.</p>
<p>Vajjon ki lakhatik ottan?</p>
<p>Egy alkonyatban könnyű csónak evezett e parthoz, három férfi ült
benne; egy kiszállt, a másik kettő ott maradt.</p>
<p>A partra szállott szép barna, életvidám arczú ifjú volt; ajkai,
szeme tele szenvedélylyel, göndör fürteivel szabadon enyelgett a
szél, s azok alatt őszinte, tiszta homlok derült.</p>
<p>Oly vidáman tekint széjjel, mint ki messzeútról szülötte földére
lépett s ismerősen jő elébe minden fa, minden bokor.</p>
<p>Vállán egyszerű tengerészzubbony van, fején kerek szalmakalap,
fehér inggallérra ki van hajtva tágan kötött nyakkendője fölé;
valami kedélyes hajóslegénynek vélhetjük, ha rátekintünk, ki hosszú
tengerjárása közben útba ejtette ősi házát, hogy egy rövid órára
meglátogathassa.</p>
<p>Az ösvény most is úgy van, mint a hogy elhagyá, valamivel
járatlanabb még, mint akkor; a galambok ép úgy tollászkodnak, a
fehér kandur ép úgy mosdik az ajtóban, mint azelőtt.</p>
<p>A jövevény csendes léptekkel közelít a küszöbhöz, halkan
fordítja el a kilincset s feltárja a kis hajlék ajtaját.</p>
<p>Ott benn nagy karosszékben vén, elaggott asszony ül, ez a
jövevény nagyanyja; körüle három ifjú lyány, – kettő szőke, a
harmadik barna, csillagszemű, hajnalarczú; a kettő a jövevény
testvére, a harmadik, a legszebbik – eljegyzett arája. Ott ülnek
guzsalyaiknál, finom gyapotfonalat fonva.</p>
<p>A mint megpillantják a belépő ifjút, felsikoltnak valamennyien:
<span class="pagenum"><a name="Page_190" id=
"Page_190">-190-</a></span> Villiam! a két testvér eléje fut és
nyakába kapaszkodik, a nagyanya nem tud már futni, csak karját
tárja elé, legutoljára marad a menyasszony, hogy leghosszabban
maradhasson keblén.</p>
<p>Van öröm. Alig találják helyét a kedves jövevénynek, ültetik ide
is, oda is, – kiki maga mellé; száz kérdést intéznek hozzá s egyre
sem várják be a feleletet.</p>
<p>– Egy egész éve, hogy nem láttunk; – szólt az öreg anya könyező
szemekkel.</p>
<p>– Egy egész örökkévalóság – rebegi a menyasszony, fejét vállára
hajtva.</p>
<p>– Úgy-e nem hagysz el bennünket többé? – kérdi a legifjabb
testvér, bátyja nyakába akasztva magát, mintha az által
lekapcsolhatná őt.</p>
<p>– Egy óráig maradhatok. A hajó a magas tengeren áll, míg
legényeim édes vizet töltenek a hordókba.</p>
<p>– Tehát még mindig távol kell lenned tőlünk? – kérdé sóhajtva az
öreg asszony.</p>
<p>– Fájdalom, igen. Azt hivém, hogy rövidebb idő alatt érhetek
czélt, de a sors ellenem van; mikor már azt hiszem, hogy elértem,
ismét tovább taszít. Kétszer volt már kis vagyonom, szerencsétlen
esetek mindannyiszor megfosztottak tőle, s ismét újra kellett
kezdenem.</p>
<p>– Szerencsétlen esetek? – szólt az ifjabb testvér, elragadva a
beszédből egy szót; – hajótörések úgy-e, meg tengeri rablók?</p>
<p>– Igen, a hajótörések.</p>
<p>– Hát a tengeri rablók nem? mi téged legjobban féltünk azoktól;
mennyiszer beszéltünk róla, hogy ha azok elfognának, megölnének, s
aztán, hogy megsirattunk akkor mindig.</p>
<p>A jövevény mosolygott.</p>
<p>– Ne félts te azoktól engem, jó leánykám. Nem bántanak azok
engem. Legfölebb vagyonom veszik el, s ti engem szivesen fogadtok,
ha a nélkül jövök is vissza, úgy-e bár?</p>
<p>– Bár el se mennél soha; – rebegé a szép menyasszony.
<span class="pagenum"><a name="Page_191" id=
"Page_191">-191-</a></span></p>
<p>– Nem, kedvesem; azt nem akarhatom, hogy ti éltetek fogytáig itt
e telepítvényen szűkölködjetek; oh, én boldogságban, jólétben
akarlak benneteket látni; el akarlak vinni valami szép, nagy
városba, a hol barátságos nép közt élhessetek, hogy e szép arczokat
ne süsse el a nap, e gyöngéd kezeket ne durvítsa el a munka.
Meglássátok, én még megérem azt.</p>
<p>– Tedd hozzá: «ha Isten segít!» – szólt közbe az öreg anya. –
Istennel kell kezdeni minden munkát, úgy fog az Istennel végződni.
Szoktál-e még imádkozni Villiam?</p>
<p>Az ifjú felsóhajtott.</p>
<p>– Sok ájtatos imádságra tanítottál egykor, anyám.</p>
<p>– Azokat el ne feledd. Lásd, mi teérted mindennap
imádkozunk.</p>
<p>– Igen bizony, – erősíté a kisebb testvér. – Én is, meg Julietta
is. Nagyanyánk imádkozik a könyvből, s mikor ő elvégezte, mi meg
azután egy hosszú imát mondunk el, a miben előszámláljuk mindazt a
jót, a mit néked Isten megadjon, s mindazt a rosszat, a mitől
megőrizzen; vihartól, betegségtől, hajótöréstől, éhségtől,
szomjuságtól, czápáktól, vademberektől és kiváltképen Rooberts
Barthelemytől.</p>
<p>Az ifjú nyájasan tekinte le a leányka fejére.</p>
<p>– S miért Rooberts Barthelemytől? – kérdé tőle mosolyogva.</p>
<p>– Mert az egy gonosz, istentelen kalóz, a kinek senki sem állhat
ellen, ki az ördöggel van czimboraságban, s a kiket elfog a
tengeren, mind lassú tűzön égeti meg, vagy a tengerbe fojtja.</p>
<p>– Ez talán nem lesz igaz. Rooberts sohasem bánt senkit.</p>
<p>– Oh, mi tudjuk jól, mert mi mindennap ő róla is megemlékezünk
imádságunkban.</p>
<p>– Igen? ő róla is?</p>
<p>– Úgy ám. Mindennap háromszor keresztet vetve magunkra,
imádságunk után teszszük, hogy az Isten merítse <span class=
"pagenum"><a name="Page_192" id="Page_192">-192-</a></span> el a
tenger fenekére ez átkozott szörnyeteget, ki miatt téged mindennap
féltenünk kell.</p>
<p>– S ti mindnyájan megszoktatok emlékezni Roobertsről imáitok
végén? – kérdé az ifjú sorba átölelve a kedves lánykákat.</p>
<p>Azok sírva és nevetve csüngtek nyakán.</p>
<p>– Julietta! – szólt az egyik, – énekeld el Villiamnak a dalt, a
mit róla s a kalózról készítél.</p>
<p>– Te dalt készítél rólam s a kalózról? – kérdé hizelgő arczczal
az ifjú.</p>
<p>Julietta arcza rózsapirossá gyúlt, előbb átölelteté pálmakarcsú
derekát, szemérmesen huzódva vissza, azután eléneklé a dalt, belső
melegségtől rezgő édes hangon:</p>
<div class="poem">
<div class="stanza"><span class="i0">«Útra kelt a fehér
galamb<br /></span> <span class="i0">Utána a sötét
ölyű,<br /></span> <span class="i0">Az egyik az én
kedvesem,<br /></span> <span class="i0">A másik a
kalózvezér.<br /></span> <span class="i0">Közöttük állj erős
Isten!<br /></span> <span class="i0">Adj jobb kézzel, adj bal
kézzel,<br /></span> <span class="i0">Szellőt a
galambnak,<br /></span> <span class="i0">Villámot az
ölyvnek.<br /></span> <span class="i0">Az én
galambomat<br /></span> <span class="i0">Hozd vissza
fészkére.<br /></span> <span class="i0">A fekete ölyűt<br /></span>
<span class="i0">A tengerbe sújtsad!»<br /></span></div>
</div>
<p>– Érted? – szólt az ifjabb testvér; – az a galamb te vagy, és az
az ölyv: az Rooberts Barthelemy.</p>
<p>Az ifjú csókjaival árasztá el mind a három szép leányzót, a kik
közül egy sem tudta, egy sem sejté, hogy a kedves, édes testvér és
a még édesb vőlegény, ki őket oly forrón karolja, az maga Rooberts
Barthelemy.</p>
<p>Úgy van. Egykor Barthelemy neve Villiam volt. Az a csendes
hajlék látta őt felnőni, az a reszketeg öreg nő tanítá őt
imádkozni, ezek a vidám gyermekek taníták őt szeretni.</p>
<p>Két család vándorolt ide, egyik Irlandból, másik Corsicából
<span class="pagenum"><a name="Page_193" id=
"Page_193">-193-</a></span> s itten telepedett meg; apa, anya
nagyhamar elhalt az idegen éghajlat alatt, s a két családból lett
egy; Julietta mint Villiam testvére nőtt fel annak
menyasszonyává.</p>
<p>Szegények voltak, s Villiam szivét bántotta, hogy kedvesét és
családját nyomorban lássa, s a jobb sors után ábrándozót sokszor
lehete látni, mint állt kunyhója küszöbén, elmerengve a sík
tengeren futó hajók után, s gyakran találkozék az édes vizek
forrásainál partra szállt hajósokkal, s hallgatá azok mesés
kalandjait, aranyfövényt termő országokról, kincsek partjairól,
tengerész szerencséről, s ha ilyenkor visszatért kunyhójába, szavát
sem lehete venni.</p>
<p>Egy napon elhatározá magát, tudtára adva családjának, hogy az ő
boldogságukért elmegy szerencsét keresni, búcsút vőn azoktól, s
fölszegődött egy rabszolga-kereskedő hajójára.</p>
<p>Mint siratták, midőn elment, mint omlottak karjaiba, mint
futottak utána, ismét és ismét újra kezdve a búcsúzást; mint feledé
el szűz tartózkodását a szelid menyasszony az elválás pillanatában,
s mint karolta őt át hevesen, zápor csókjaival s özön könyeivel
borítva el arczát, s mint rogyott le a parton fájdalmától elalélva,
midőn a csónak tengerre szállt, a testvérek fehér kendői még azután
sokáig lobogtak, utána integetve a távolból; óh mindez örökké
elevenen maradt meg Villiam szívében; pedig abba később sok
mindenfélét írt be a sors.</p>
<p>Szorgalmáért és becsületességeért megszerették a hajón, előbb
kormányos-segéd, később maga lett kormányos, s már útban volt
hazafelé, józanul megtakargatott keresményével, már látta
képzeletében a kunyhót, a családot, melynek jobb sorsot fog adni,
midőn egyszer rajtok csap egy kalózhajó, s rövid ellenállás után
elfoglalja hajójukat.</p>
<p>Villiam egymaga tíz ellen védte magát, hasztalan, a túlnyomó erő
legyőzte. Már villogtak a mellének szegzett <span class=
"pagenum"><a name="Page_194" id="Page_194">-194-</a></span> kések,
midőn a kalózok kapitányának rekedt hangja hallatszék:</p>
<p>– Azt a ficzkót nem kell bántani! Hozzátok őt elém élve.</p>
<p>A kalózok vállaikra kapták az ifjút s vezérük elé vivék.</p>
<p>Villiam borzadva néze annak halálfej-arczára. Davis volt az, a
tengeri ördög.</p>
<p>– Te derék verekedő vagy, – szólt Davis bántó fahangjával, – kár
érted, hogy becsületes embernek termettél, derék kalóz válhatnék
belőled. Ficzkók! adjatok neki inni kulacsaitokból.</p>
<p>Egy gazember oda tartá Villiam ajkaihoz a rummal tölt
calebasset; ő undorodva fordítá el tőle száját. A kalózok
poharaiból inni annyit jelentett, mint szövetségükbe
fölvétetni.</p>
<p>– Haha! – kaczagott a kapitány ajktalan fogai közül. – Te
durczás legény vagy. Láttál-e már embert kikötve a közép árboczhoz,
mikor a nap legmelegebben süt? vagy hallottál-e olyas tréfát, midőn
valakit meztelenül nyers bőrbe varrnak, s kiteszik az égető déli
sugárba, a mikor a testéhez tapadt bőr összefacsarodik rajta?</p>
<p>– Kínozhatsz, – szólt Villiam nyugodt odavetéssel.</p>
<p>– Azért sem kínozlak, – szólt Davis. – Legények! oldjátok fel
ezt a fiút s megbecsüljétek, valaha nagy ember lesz belőle. A mióta
kalóz vagyok, ez az első suhancz, a ki daczolni mer velem;
vigyázzatok rá, még valaha utódom leend.</p>
<p>Villiam ott maradt a kalózhajón, s azt remélte, hogy tán egyszer
majd egy hatalmasabb ellen le fogja győzni, s akkor ő is
megszabadul.</p>
<p>Egy hét sem mult el csata nélkül, a kalózok megtámadtak minden
hajót, mely látkörükbe tévedt, magukénál sokkal nagyobbakat, s
mindig győztek; az ellenfél vesztett vagy megadta magát, a
szerencse a rablókat pártolta. <span class="pagenum"><a name=
"Page_195" id="Page_195">-195-</a></span></p>
<p>Egyszer végtére két hadihajó fogta elő a tengeri ördögöt.
Villiam most már teljes reményében volt a szabadulásnak. Az
ellenfél hajóin nyolczvan ágyú volt s kétszáz ember; a rablókén
harmincz ágyú s hatvan ördög.</p>
<p>Mikor észrevették a kalózok, hogy nem futhatnak el többé,
vakmerően neki támadtak az egyik ellenfregattnak s az első
ágyúsortűzzel egy tüzesített golyót lőttek annak lőporkamrájába. A
gálya a levegőbe repült; erre a másik üldöző megfordítá vitorláit,
s gyáván elfutott a kalózok elől.</p>
<p>– Ez hát a becsületes embernek sorsa? – gondolá magában Villiam,
midőn körülte a győztes kalózok diadalhahotája hangzott s azzal a
legközelebb állóhoz fordult, s megszólítá:</p>
<p>– Adj innom a poharadból.</p>
<p>A megszólított kalóz Skyrme volt.</p>
<p>– Nagyon jól van, ficzkó! – kiálta a Herkules, széles tenyerével
az ifjú markába csapva; – tudtam, hogy ez lesz a vége!</p>
<p>Azzal a kapitány elé vezette az ujonczot, s ott az egész nemes
társaság színe előtt e nevet írta a fekete könyvbe az ifjú:
Rooberts Barthelemy.</p>
<p>Így lett Villiamból Rooberts Barthelemy.</p>
<p class="center">*</p>
<p>A testvérek, a menyasszony, az öreg anya kisírták, kiörülték
magokat. Az óra mult, a jövevénynek ismét menni kellett.</p>
<p>Egy fillért sem adhatott családjának, pedig hajója kincsekkel
volt teli. De az rablott jószág volt mind, s Villiam nem vihetett
átokterhelt vagyont azon födél alá, mely alatt kedvesei laktak
szegényül, de lelki tisztaságban.</p>
<p>Az ősz anya megcsókolá, megáldotta, fejére sírta könyeit, a
leánykák elkisérték a partig; Julietta átölelte nyakát, a két
testvér hátrább maradt, hogy a szeretők édes titkos beszélgetéseit
ne zavarják. <span class="pagenum"><a name="Page_196" id=
"Page_196">-196-</a></span></p>
<p>– Mikor fogsz ismét visszajönni? – kérdé suttogva a leány.</p>
<p>– Majd ha boldoggá tehetlek.</p>
<p>– Engem csak szerelmed tesz azzá. Az én boldogságomért nem
kellene a tengeren túl menned, az én boldogságom az volna, ha
mindig láthatnálak.</p>
<p>– Így gondolkoznak a gyermekek; bár maradhatnánk örökké azok. De
lásd: szegény ember keze alatt szegény minden, még a boldogság
is.</p>
<p>A leány fejét csóválta.</p>
<p>E közben egy bokros csalithoz értek, mely a partot eltakarta a
szem elől; itt megállítá az ifjú a leánykákat.</p>
<p>– Ne jőjjetek tovább; társaim durva hajósok, nem akarom, hogy
elválásunk érzelmeit zavarják. Térjetek innen vissza. Öreg anyánk
vár reátok.</p>
<p>A két testvér sok csók, ölelés és köny után visszafordult, a
menyasszony még ott csüggött az eltávozó nyakában, s forró hangon
suttogá:</p>
<p>– Vigy el engemet magaddal.</p>
<p>Az ifjú egész valójában megrendült e szóra, s elsápadt arczczal
nézett a leányra, ki mint tépett folyondár karolta körül
vállait.</p>
<p>– Mit gondolsz? Te velem jönnél – a tengerre?</p>
<p>– Oh én boldog volnék mindenütt, a hol te vagy. Én nem félném a
zivatart, a te arczod látása ott is bizalommal töltene el engem.
Boldog volnék, ha oszthatnék minden veszélyt, minden nyomort, a
melynek te most magányosan mégy elébe; s ha nem akarná Isten, hogy
valaha czélt érhessünk, legalább együtt halhatnék meg veled.</p>
<p>Az ifjú arcza mindig jobban elsötétült. Mennyi szerelem! mennyi
önfeláldozás! egy megnyilt paradicsom előtte. De a paradicsom
ajtajában áll az angyal a lángkarddal és azt mondja: vissza innen,
a te neved Rooberts Barthelemy!</p>
<p>– Sokszor gondoltam reá, – szólt a leány rebegve, – <span class=
"pagenum"><a name="Page_197" id="Page_197">-197-</a></span> hogy ha
majd egykor haza jősz, s kérdeni fogod, hol van Julietta? miért nem
szalad előmbe? akkor majd egy virágos halomhoz fognak elvezetni és
azt mondják: várt sokáig, a várásban megtört szive, elhervadott,
most itt pihen; nem fogja-e ekkor azt mondani szived: miért nem
vittem őt magammal?</p>
<p>– Ne szólj! ne szólj! – kiálta fájdalmában elfulladva az ifjú. –
A mit kivánsz, az lehetetlen. Eredj vissza.</p>
<p>A leány fehér lett, mint a liliom, karjai lefoszlottak kedvese
nyakáról, termete összehanyatlott, szép feje vállaira hajolva.</p>
<p>Az ifjú karjaiba fogta az elalélt leánykát s lefektetve
gyöngéden a selymes pázsitra, egy csókot nyomott halavány arczára s
azzal elfutott a sűrű bokrok közé, mint kit az őrültség kerget.</p>
<p class="center">*</p>
<p>Barthelemy feltüzé vörös tollát kalapjára, társai közé lépett,
szemeiben nem köny ragyogott, hanem tűz; ő ismét Rooberts volt, a
büszke, a merész, a kalandos rablóvezér.</p>
<p>Fejének büszke tartása, szilaj tekintete, elhatározott
mozdulatai megtagadák az egy óra előtt szelid, ábrándos
vőlegényt.</p>
<p>Első tekintetre észrevették éles szemei az arczokon elterjedt
mogorvaságot; eltávozása óta megváltozott a rablók hangulata
vezérük iránt. Valaki kitalálta és megsúgta nekik, hogy a vezér
szerelmi kaland után jár.</p>
<p>– Mi bajotok? – kiálta Rooberts, végig jártatva szemeit
arczukon. – Miért néztek oly savanyú pofákkal szemembe?
szóljatok.</p>
<p>A rablók félrehuzódtak durczásan, Moody zsebbe dugta kezeit, s
kurta pipájából majd kiszítta a lelket, s a fellegeket nézte.</p>
<p>– Beszélj te, vén Lucifer, mi lelte e suhanczokat? mijök fáj?
<span class="pagenum"><a name="Page_198" id=
"Page_198">-198-</a></span></p>
<p>– Hm, vezér, – szólt a rabló összefonva karjait, s hátát
megvetve egy korongnak. – Tudod-e, hogy mi hite van a kalóznak? Ez
a hite: nem félni senkitől és nem szeretni senkit.</p>
<p>– Jól tudom. Hát félek-e én?</p>
<p>– De szeretsz. S a ki szeret, az sóhajtozik, a ki szeret, az
érez, és a ki érez, az nem való kalóznak!</p>
<p>– Tehát ti azt hiszitek, hogy ha én tán egy némberről találnék
gondolkozni, nem volnék olyan jó, mint bármelyik közületek?</p>
<p>– Nem volnál az, vezér! A ki szerelmes, az mindig a jövendőre
gondol, s elébb-utóbb arra vágyik, hogy valami csendes fészekbe
félrehúzhassa magát, s ott boldogul élhessen, halhasson és
megvénülhessen másodmagával. Az mindig a holdvilágot nézi, s
megborzad, ha megszólítják, az megveti társait s jobb akar lenni
náluknál. Az ilyen kép mi közénk nem való. Látod, vezér, én sohasem
szerettem életemben senkit, senkit, mondom, még csak magamat sem, s
ezek a vad ficzkók itt körüled, mind úgy állnak itt, mint az ágról
szakadt, kinek sem apja, sem anyja, sem felesége, sem szeretője. Az
ilyen való tengerre, az ilyen való tengeri rablónak, a kinek, ha a
vihar ordít, a golyó süvölt, nem jut eszébe a csendes gunyhó és a
szerelmetes leány. Nem számunkra termett ez a virág! Ma megölel,
megcsókol, holnap megcsal és elárul. Egyszer jutott csak eszünkbe,
hogy Párisból egy hajó némbert szállíttassunk magunknak. A
Salpetrièreből válogattuk őket; legalább nem kellett attól
tartanunk, hogy beléjök szeretünk. Ejh, az sem tartott sokáig; ez a
kalóznép nem sokat szokott tréfálni; ha megdühítik, nem üt, hanem
gyilkol, egy hónap alatt alig maradt egy-kettő belőlük. Az ilyen
érzelmek erkölcstelenítik a kalózt.</p>
<p>– Tehát ti azt hiszitek, – viszonzá Rooberts, merően szemébe
nézve a rablónak, – hogy keményebb szívetek van, mint nekem, mert
semmisem világít rajta keresztül? Ezt alkalmatok lesz bebizonyítani
rögtön. Figyeljetek rám. Az <span class="pagenum"><a name=
"Page_199" id="Page_199">-199-</a></span> éjjel egy portugal
kereskedelmi flottával fogunk találkozni a sík tengeren, negyvenkét
kereskedőhajó, két erős hadigálya kiséretében jő a Todos los Santos
szigetek felől, pénzzel s árúneműekkel megrakodtan. Ha akartok
merényletet látni, mely csodálattal töltendi el a félvilágot,
jertek velem.</p>
<p>– Tán csak nem állítod azt, hogy e negyvenkét hajót el akarod
foglalni? – kérdezé Skyrme.</p>
<p>– Azt nem, hanem megtámadni azt, mely a leggazdagabb teherrel
megrakodva jő, s ott az egész flotta és valamennyi hadihajó színe
előtt elfoglalni s mind a többi negyvenegy hajó közől elhozni azt
magunkkal.</p>
<p>A rablók kétkedve tekintének Rooberts arczába, nem tudva, ha
tréfál-e, vagy komolyan beszél?</p>
<p>– Itt lesz alkalom megmutatni, kinek van helyén a szíve! – monda
Rooberts, száz ember fog jutni mindegyikünkre, s módjában leend
egyenkint mindenkinek minden perczben egy olyan csodát követni el,
hogy maga is elbámuljon rajta később.</p>
<p>– Kapitány; – monda Asphlant, hosszú gondolkozás után, – ez
határos a lehetetlenséggel.</p>
<p>– Egy percz előtt sziveitek keménységével dicsekedtetek
mindannyian; úgy látszik Moody nem jól tolmácsolta érzelmeiteket,
midőn azt mondá, hogy a kalóznak semmitől sem kell félni, s nem
nézni a jövendőt. S ti akartok engem merészségre tanítani?
Menjetek! a ki fél velem jönni, közel a part, kiszállhat, s menjen
anyjához haza! én, ha harmad magammal maradok is, a mit kimondtam,
megteszem, mert én nem csak akkor tudok bátor lenni, ha rumtól
vagyok ittas, miként ti, hanem akkor is, midőn arczom még kedvesem
könyétől nedves!</p>
<p>A rablók megalázva huzódtak félre, megdöbbenve vezérük óriási
vakmerősége előtt. Rooberts észrevevé a nagy, de kedvetlen hatást,
s buzdító jó kedvvel fordult újra feléjük: <span class=
"pagenum"><a name="Page_200" id="Page_200">-200-</a></span></p>
<p>– Hát aggódtok-e ti, midőn én elől megyek? Hát ha én azt
mondanám tinektek: jertek velem a tenger fenekére, rohanjuk meg a
tengeristent s húzzuk ki szakállánál fogva a napvilágra, én elől
megyek! nem jönnétek velem? Hát ha azt mondanám, izenjünk hadat a
félvilágnak s vitorlázzunk be a Themse torkolatába és vessünk tüzet
a Towerbe! én elől megyek! elmaradnátok-e? Ha azt mondanám:
nyomoruság a földi harcz, jertek velem a pokolba! Nem jönnétek-e
oda is velem?</p>
<p>A rablók dühödt lelkesüléssel ordítának fel: veled megyünk! s
kezeiket nyujták Barthelemynek, ki azokat sorba megrázta.</p>
<p>– Igy, vén fiúk, így! Mi a szerencse fiai vagyunk, s a szerencse
védistene a vakmerőknek. A tenger rabszolgánk, a vihar
játszótársunk, örömünk a halál! A mire más gondolni sem mer, mi azt
véghezviszszük.</p>
<p>– Hurrah! Éljen Rooberts Barthelemy! – ordítá az egész sereg,
süvegeit hányva a levegőbe.</p>
<p>… Az est leszállt, a kis kunyhóban kézösszetéve imádkozék három
angyal, hogy az átkos szörnyeteg Rooberts Barthelemyt, ki a tengeri
utazóknak réme, az Isten sülyeszsze el a tenger fenekére…</p>
<p class="center">*</p>
<p>Az éj előjött, myriad csillagaival nézte magát az ég a tenger
tükrében. A látkörön negyvenkét hajó tünt elő, egymástól szabályos
távolságnyira.</p>
<p>Kedvező szelük van, a legénység nyugodtan alszik mindenütt: az
őrök az árboczkosarakban ásítozva hirdetik, hogy egy vitorla
közelít szemközt, a kapitányok megértik a tudósítást s másik
oldalra fordulva ismét elalszanak.</p>
<p>A szemközt jövő hajó rövid ideig tétovázva, végre egyenesen a
középen álló hajók egyikének, a Tritonnak tart.</p>
<p>A Triton kapitánya épen nyugodtan alszik függő ágyában, midőn a
hajóspatron belép, s jelenti a közelgő hajót. <span class=
"pagenum"><a name="Page_201" id="Page_201">-201-</a></span></p>
<p>– Hát tisztelegjetek neki, – szól ez morogva, s magára vonja
paplanát.</p>
<p>A szemközt jövő hajó erre megáll, egy dereglye oldódik el róla,
melyben hat ember ül, s erős evezőnyomásokkal a Tritonhoz siet.</p>
<p>A dereglye senkit sem látszik nyugtalanítani, odaérve, a férfiak
közül három benne marad, másik három fölkapaszkodik a
fedélzetre.</p>
<p>Egy közülök a kapitány után kérdezősködik, kivel sietős beszédje
van. Mutatják neki a kabint, melyben a kapitány alszik. Ez belép, a
másik kettő az ajtóban marad.</p>
<p>– Mi baj már ismét? – kiált fel boszúsan a kapitány, kiemelkedve
ágyából; erre az idegen csendes hangon viszonzá:</p>
<p>– Egy szót se uram… Én Rooberts Barthelemy vagyok.</p>
<p>A kapitány megmerevült a borzalomtól. A kalóz nem szegzett
mellének pisztolyt, nem fenyegette halállal; csak annyit mondott
neki: én Rooberts Barthelemy vagyok.</p>
<p>– Mit akar ön? – kérdé ez fogvaczogva.</p>
<p>– Ön ellen semmit, szólt a kalóz. – Csupán egy kérdésemre kérek
feleletet: mondja meg ön nekem, e negyvenkét hajó közül melyik van
legbecsesebb teherrel megrakodva?</p>
<p>– Azt kérdi ön, melyik van legbecsesebb teherrel megrakodva?</p>
<p>– Ha ön lelkiismerete elleni dolognak tartaná e kérdésemre
válaszolni, akkor az ön hajóját viszem el magammal; ha pedig
becsületével összeférhetőnek találná engemet megcsalni hamis adatok
közlése által, akkor bizonyos lehet ön róla, hogy vasat fog enni és
tengert fog inni rá.</p>
<p>A kalóz határozott beszéde, az ajtóban álló marczona arczok
látása, csakhamar határozatra birták a kapitányt. Igérte, hogy meg
fogja a kérdéses hajót mutatni. Különben teljes reménye volt, hogy
ha a kalózok azt meg merik támadni, bizonyosan ők vesztenek rajta.
<span class="pagenum"><a name="Page_202" id=
"Page_202">-202-</a></span></p>
<p>– Öltözzék fel ön és jőjjön velünk, – mondá Rooberts.</p>
<p>– Hogyan? én önnek hajójára?</p>
<p>– Nehogy elárulhasson ön bennünket, jelt adva a többi hajóknak.
Semmi ellenvetés. Nekem a legjobb hajót kell bírnom, ha azt nem
akarja ön, hogy megelégedjem az ön hajójával. Előre!</p>
<p>A kapitány engedett a kényszerítésnek, felvette ruháit s a három
rabló által közre fogva, a nélkül, hogy saját embereit
figyelmeztetni merné, követé a kalózokat a csónakba, mely a hajóhoz
ismét visszaevezett.</p>
<p>A többi hajókról azalatt nyugodtan nézték, mint értekezik az
idegen hajó a Tritonnal, s nem találtak az egészben semmi
gyanakodásra méltót.</p>
<p>Az elvitt kapitány a tengeri ördögre érve, kimutatá Roobertsnek
azt a gályát, melyet az keresett, becsületére fogadva, hogy a
legdrágább terhet viszi. Hanem azt elhallgatta, hogy ugyanazon hajó
negyven ágyúval, s százötven főnyi őrséggel van ellátva.</p>
<p>A tengeri ördög rögtön megfordult, s a mutatott hajó felé kezde
farolni.</p>
<p>Egy nagy három-árboczos gálya volt az, nehézkes alkattal,
fölczifrázott orra, fedélzetének alkotása, talajzata egészen
ódivatú kereskedelmi hajóra mutatott.</p>
<p>A kalózhajó már oly közel jutott hozzá, hogy a hangot át
lehetett egyik hajóról a másikra hallani. A kalózhajón legmélyebb
csend volt, a legények mozdulatlanul álltak vitorla-köteleik,
evezőik, vagy ágyúik mellett.</p>
<p>Ekkor, midőn minden szem a mindig közelebb ért hajóra volt
függesztve, melynek patronjai álmos közönyösséggel várták a
közeledő hajót, legkisebb rosszat sem sejtve: a foglyul hozott
kapitány észrevevé, hogy senki sem figyel reá, egyszerre felugrott
a hajópárkányra, s teletorokkal átkiálta a másik hajóra: «fegyverre
legények» s azzal a vízbe veté magát, s sebesen visszaúszott
hajójához.</p>
<p>Mindez oly gyorsan s oly véletlenül történt, hogy a kalózok első
meglepetésükben nem tudták, hová legyenek? <span class=
"pagenum"><a name="Page_203" id="Page_203">-203-</a></span></p>
<p>A megközelített hajó legénysége egy percz alatt fel volt
lármázva a kapitány intő kiáltása által figyelmeztetett
patronoktól, s a kalózok meglepetve látták meg egyszerre a túlnyomó
erőt, mely ellenükben állott.</p>
<p>Néhányan tétovázva tekintének egymásra, s szó esett, hogy meg
kell fordítani a vitorlákat, s a lehető legrövidebb úton menekülni
a vakmerően keresett veszélyből.</p>
<p>Barthelemy megvetően tekinte le félvállról, s karját nyugodtan
összefonta.</p>
<p>– Hisz ezek csak portugalok! mondá gúnyos lenézéssel.</p>
<p>A rablók fölkaczagtak ez ötletre, s rögtön neki oldaltak a
portugal hajónak, melynek védői annyira meg voltak lepetve e
kaczagva közeledő rémcsoport láttára, hogy ágyúikat, fegyvereiket a
legügyetlenebb modorban lövöldözték ki jobbra-balra, minden irány
nélkül, s még egy vitorlájában sem tettek kárt a tengeri ördögnek,
midőn az már csáklyáival belekapaszkodott; egy percz múlva
födözetükre ugráltak e vakmerő ördögi alakok, veres öltözetök,
marczona arczaik, csodás vakmerőségük elrémíté a megtámadottakat,
nem tudták fegyvereiket használni, nem hallották vezéreik szavát,
elhányták lőszereiket s ugráltak a tengerbe.</p>
<p>A harcz egyre tartott a megtámadott hajón, melynek ágyúlövései
fölriaszták a többi negyvenkét hajót is, azok is elkezdtek
jobbra-balra lövöldözni, azok csupa segélylövések voltak: harczba
elegyedni egynek sem volt kedve. A kalóz ott az egész flotta
közepett öldöste le a megtámadott portugalokat, kiknek fele elhullt
a harczban, míg kalóz csak kettő esett el.</p>
<p>Barthelemy urává lett a hajónak, s azt a tengeri ördög után
köttetve, bámulatos gyorsasággal kivitorlázott vele az egész flotta
közül.</p>
<p>Ekkor jött még csak elő a két hadihajó, melynek a flottát kelle
védni, s üldözőbe vette a zsákmányával futásnak eredt kalózt.
<span class="pagenum"><a name="Page_204" id=
"Page_204">-204-</a></span></p>
<p>Barthelemy egy ideig engedé magát kergettetni, s mikor aztán a
két sorhajót elég messze elcsalta maga után, egyszerre
visszafordult, s embereit szétosztva a két hajóra, szembeállt
üldözőivel.</p>
<p>Azokat meglepni látszott e vakmerőség, egyideig tanakodtak
magukban, utóbb visszafordíták vitorláikat, s míg a rablók kaczagva
várták, mi fog kisülni ügyetlen, esetlen, oldalozó mozdulataikból?
félbehagyák az üldözést, visszatértek többi hajóikhoz; a kalózok
pedig nagy nyugodtan vitorláztak el a távol tengerbe, rablott
kincseikkel.</p>
<p class="center">*</p>
<p>A rablók vígan kötöttek ki Guyana partjain. Volt pénz!
nyolczezer arany moidorest találtak az elfoglalt hajón tonnákba
lerakva, egész füzéreket keleti gyöngyökből, miket a braziliai
fejedelem küldött a portugal királynénak ajándékba s ládákat
megrakva drága szövetekkel, Dél-India legbecsesebb árúneműivel.</p>
<p>S arra való volt-e a kalóznak a pénz, hogy azt tán kamatra adja?
a drága szövetek, hogy beüljön velük a boltba s azokat rőfszámra
kimérje? Oh nem. A rabló hite ez volt: ittasnak lenni, míg az
utolsó aranyban tart, s nem józanulni ki addig, míg az utolsó
aranya van. A ki félretett valamit osztalékából, az áruló volt, s a
ki el akart vonulni közülök pénzével, hogy becsületes emberré
legyen, – azt megölték.</p>
<p>Jól ismerék a szárazföldön e hitét a kalóznak. A kalóz csak
akkor szállt a szárazföldre, midőn pénze volt, midőn élvezni,
kincseit mentül rövidebb idő alatt s mentül nagyobb gyönyör között
elszórni kivánta. A tengeren reszkettek előttük, a szárazon tárt
karokkal fogadták, – nemcsak a hölgyek és asszonyságok, oh még
maguk a férjek is. Bizonyítványok vannak róla, hogy az
ördögszigeteken, a Surinam folyamban, még a főhivatalnokok, sőt
maga a kormányzó is vetélkedtek a hozzájuk szállt kalózok iránti
vendégszeretetük tanusításában. <span class="pagenum"><a name=
"Page_205" id="Page_205">-205-</a></span></p>
<p>Igaz ugyan, hogy tizenöt nap alatt nyolczezer aranyat költöttek
el a rablók, s az egész város hölgyei, az első dámától az utolsó
szolgálóig, selyembe és kashmirba lőnek öltöztetve, s a drága
gyöngyfűzér, mely ő felsége a portugal királyné szép nyakát volt
diszítendő, a kormányzó feleségének nyakát fonta körül, de volt is
hegyen-völgyön lakodalom, a gubernator termeitől kezdve az utolsó
csárdáig, a kalóz egyikből ki, a másikba be, amott gavallér, itt
betyár, egész nap ivott, tánczolt, verekedett és szerelmeskedett;
tizenöt nap alatt nem volt vége a napnak, sem az éjszakának, egy
folytonos mámor volt az gyönyörökkel felfokozva, egy tengere az
élvezetnek, melynek nem lehete elérni a fenekét.</p>
<p>Mikor aztán ki volt merítve minden gyönyör, mikor már nem volt a
városban bor, melytől le ne részegültek, hölgy, a kit ne öleltek, s
szerető, a kit meg ne vertek, és férj, a kivel baráti poharat ne
ittak volna; mikor tudniillik az utolsó moidor is elgurult: akkor
felültek hajóikra a rablók, kitörlék a mámort szemeikből s
szétnéztek új munka után.</p>
<p>Hírt kaptak egy gazdagon terhelt brigantine felől, mely e
partokhoz közeledék. Estefelé meglátta a kormányos a hajót a távol
láthatáron.</p>
<p>– Vigyázva! szólt Barthelemy. Ha észrevesz bennünket, ideje
marad előlünk elfutni. A két gálya itt marad, Kennedy hadnagy
vezérlete alatt. Bocsássátok el a sloopot, negyven ember üljön
bele, azok velem fognak jőni. Így gyanutalanul fogjuk
megközelíthetni a brigantinet.</p>
<p>S ezzel maga kiválogatott negyvenet kalózai közől, köztük
Skyrmet az óriást, Scudamoret, alkapitányát Glasby Henrit,
Asphlantot, Moodyt és Sympsont, a nemes lordot.</p>
<p>Ezekkel a távol tengerbe vágott.</p>
<p>Oly bizonyosnak hivé, miszerint a brigantinet reggelre elfogja,
hogy szokása ellenére, még arról sem győződött meg elébb, hogy
van-e a sloopra elég élelmi szer felrakva?</p>
<p>Az éj sötét volt, a sloop egész éjjel folyvást repült a
<span class="pagenum"><a name="Page_206" id=
"Page_206">-206-</a></span> felvett irányban; Rooberts várakozása
szerint reggelre lőtávolságnyira kellett a brigantinehez
lenniök.</p>
<p>S íme feljön a nap, széttekintének a láthatáron: és a brigantine
nincs sehol. Laviroznak jobbra-balra, az egész látkörön nem bírnak
vitorlát felfedezni.</p>
<p>A brigantine bizonyosan észrevevé őket s az éj oltalma alatt
elfutott előlük.</p>
<p>Barthelemy dühös volt, nem akart szégyennel visszatérni
hajóihoz, s tovább üldözé a brigantinet, majd erre, majd arra
változtatva meg futását.</p>
<p>Nyolcz napig kószált alá s fel a tengeren, folyvást daczolva
ellenkező szelekkel és tengerárral; nyolczadnapra elfogyott minden
elesége, s kénytelen volt horgonyt vettetni s sloopja dereglyéjét
visszaküldeni hajóihoz, melyektől már harmincz mérföldnyire
eltávozott, hogy számára onnan eleséget és segélyt hozzon.</p>
<p>Barthelemy s társai a sloopon maradtak, egyedül, mozdulatlanul a
tenger fenekéhez kötve.</p>
<p>A legszigorúbb számítás szerint három nap kellett a dereglyének,
hogy az elhagyott hajókhoz érjen, s ugyanannyi, hogy visszajőjön.
Hat napig kellett ím ezeknek a sík tenger színén egy ponton
állaniok.</p>
<p>Egy hét előtt minden bőségben úsztak, a bor patakban folyt
előttük, most az égető nap alatt osztoztak az utolsó falat száraz
kétszersültön, s epedtek egy ital vízért.</p>
<p>Végre Barthelemy azt találta ki, hogy árboczgerendákból
összekötöztetett egy tutajt, s két embert elküldött rajta egy
hordóval a partot keresni. A végeltikkadás órájában érkezett vissza
a tutaj; a küldöttek csakugyan partot találtak, s megtölték a
hordót valami mocsárvízzel, s hoztak egy nyaláb retekfajta
növényt.</p>
<p>Mocsárvíz és retek! fejedelmi lakoma volt ez a kalózoknak. De
nemsokára ez is elfogyott, s már hatodnap is elmúlt, a dereglye még
sem jött vissza, s a tutajnak lehetetlen volt a tenger ellenkező
zajlása miatt másodszor a parthoz közelíteni. <span class=
"pagenum"><a name="Page_207" id="Page_207">-207-</a></span></p>
<p>A kalózok kétségbe voltak esve s zúgolódni kezdettek.</p>
<p>– Haszontalan ficzkók, monda dörmögve Moody. Elkorcsosult
kalózok, kiket még az éhség is legyőz, pedig még csak három nap óta
koplaltok. Veszni indult a világ! még a kalózok is gyávák. Bezzeg
nem ilyenek voltak az én időmben, mikor még én fiatal voltam, mikor
Olonais volt a kapitány. Egy hétig nem ettünk egyebet száraz
gyökereknél, s akkor Vera-Cruz kellő közepéből hoztunk magunknak
ennivalót a kormányzó asztaláról.</p>
<p>– S ti a szárazföldön is mertetek harczolni? kérdé Asphlant
hihetetlen arczczal.</p>
<p>– Bizony nem is ingadozott a talpunk alatt a föld, mint a tiétek
alatt, ha a partra léptek; egyszer Olonais vezérlete alatt huszad
magunkkal egész Havannah kapujáig hatoltunk.</p>
<p>– Nem hallottam hírét, hogy valaha elfoglaltátok volna azt a
várost.</p>
<p>– Bizony kicsinyben mult. Szerencséjére a kormányzó hírt vett
róla, hogy ily kevesen támadtuk meg a városát, mielőtt kezünket
torkára tehettük volna.</p>
<p>– S ti aztán bölcsen visszamentetek, a merről jöttetek.</p>
<p>– Könnyű arról most beszélni; kétszáz katonát küldött utánunk a
kormányzó egy hadihajóval, mi csak két csónakkal voltunk. Egyúttal
a hóhért is elküldé utánunk, hogy a hol elcsípnek bennünket, a part
melletti fákra sorba fölakgasson.</p>
<p>– Ti aztán szépen elkerültétek őket.</p>
<p>– Bevártuk őket. Mikor jó messzire elcsaltuk őket Havannahtól,
én és még egy másik hozzám hasonló ördög, a ki nem vénült meg,
miként én, a csónakokról a vízbe bocsátkozánk, s fúróinkkal a hajó
alá úszva, annak fenekét nyolcz helyen kilyukasztók. Hej, hogy
merült el egyszerre az üldöző gálya, hogy ordítottak segítség után
a katonák, hogy eviczkéltek a vízben, könyörgő kezeiket feltartva.
Ekkor Olonais visszafordult a csónakokkal, s a mint a katonák fejei
kilátszottak a vízből, egy nagy pallossal <span class=
"pagenum"><a name="Page_208" id="Page_208">-208-</a></span>
egyenként leütögette őket mind, csupán a hóhért hagyta meg közülök,
kinek fejét megismeré a veres sipkáról, s azt visszaküldé a
kormányzóhoz, nyájasan köszöntetve, hogy neki nincs szüksége
hóhérra.</p>
<p>– Derék legény volt ez a te kapitányod, Moody. Valjon hol
dicsőült meg?</p>
<p>– Hjaj, különös vége lett neki.</p>
<p>– Legfeljebb is felakasztották.</p>
<p>– Sokkal különösebb; egy csatában a vad indiánokkal sebet kapott
s elfogatott. A gazemberek ruhástul együtt megették szegényt.</p>
<p>– A dereglye! Kiálta a kormányos e pillanatban s egyszerre
mindenki odahagyta a vén kalózt meséivel együtt, hogy az érkező
dereglye felé tekintsen. Rögtön ráismerének s felszedve
horgonyaikat, kifeszített vitorlákkal repültek az érkezőkkel
szemben.</p>
<p>A sloop legényei megismerve a dereglyén ülőket, hurrahkiáltással
lebegteték fövegeiket, míg amazok szótalanúl ültek padjaikon,
mintha nem találnának annyi okot az örömre a viszontlátásban, mint
társaik.</p>
<p>Skyrme volt a dereglye vezetője. A mint a sloophoz ért, levert,
boszús arczczal lépett át annak karzatára s a hajósok minden
oldalról támadó kérdéseire: «hoztál rumot, húst, kétszersültet?»
boszúsan felele: «semmit», s míg azok elbámulva néztek rá felelet
után, Skyrme reszkető ajkakkal fordult Barthelemyhez:</p>
<p>– Kapitány, meg vagyunk csalva, elárulva, semmivé téve.</p>
<p>– Mit beszélsz?</p>
<p>– Mindkét hajó, melyet Kennedyre bíztál, eltűnt, elhagyott
bennünket.</p>
<p>– Lehetetlen.</p>
<p>– Úgy van. Két nap kerestük őket, hirük sem volt sehol; ott
járókelő halászoktól tudtuk meg, hogy a mint bennünket elvesztének
szem elől, minden vitorlát felhúztak és a tengerre szálltak.
<span class="pagenum"><a name="Page_209" id=
"Page_209">-209-</a></span></p>
<p>A düh és kétségbeesés vad ordítása hangzék fel e szavakra; a
megcsalatott társak égnek emelt késeikre esküvének száz halált az
árulók fejére. Barthelemy fehér volt, mint a fal.</p>
<p>– Találkozni fogunk velök; monda rekedt hangon. Egy perczig
sincs idő tétovázni, előre fiúk!</p>
<p>Skyrme tétovázva kérdezé: hová?</p>
<p>– A tengerre! szólt büszkén előre utalva Rooberts.</p>
<p>– Igen, de így? egy falat kenyér, egy ital víz nélkül.</p>
<p>– A legelső hajó hozni fog számunkra mindkettőt. Jaj annak, a
melyikkel legelőbb találkozunk, ördögökkel fog küzdeni, a kik
szomjaznak – vizet és embervért.</p>
<p>– De hátha napokig nem találkozunk senkivel?</p>
<p>– Negyvenen vagyunk. Ha két napig zsákmányt nem kapunk, akkor
tengerész-ebédet adunk egymásnak, a kire a sors fog esni, annak
vére ital, teste eledel lesz a többinek. Negyven napig van
eleségünk! az utolsók örököljék a boszúállást. Előre!</p>
<p>A kalózok vad ordítása széthangzott a néma vizek felett, a mint
merészen neki vágtak a magas tengernek. Még aznap szemben találtak
két jól fegyverzett sloopot, melyek Deseada sziget felől
jöttek.</p>
<p>A rablók vizet és embervért szomjaztak. Ihattak mind a kettőt,
dühös védelem után elfoglalák a két sloopot. Nem tartottak meg
egyebet róluk, mint az élelmi szereket és ágyúkat. A hajókat
elsülyeszték.</p>
<p>Több napig járták ismét keresztül-kasul a tengert, a nélkül,
hogy valamit foghattak volna, tápszereik ismét elfogytak s a mint
az utolsó adag vizet feloszták maguk között, akkor sejtének meg egy
bristoli gályát a láthatáron.</p>
<p>Utána rögtön! A bristoli hajó futni akart előlük. Egész nap
üldözték, annyi vitorlát felhúztak a sloop árboczára, hogy az néha
keresztül csapott a vízbe, de estefelé elfogták a nehézkes anyányi
gályát, mely látva, hogy nem menekülhet tovább, megadta magát
minden védelem nélkül. <span class="pagenum"><a name="Page_210" id=
"Page_210">-210-</a></span></p>
<p>A kalózokat kiizzasztá az egész napi erőfeszített üldözés s
arczaikon nem egy fenyegető vonását lehete látni azon vágynak, hogy
boszújok hevéért az üldözöttekkel vetessenek tengeri fürdőt.</p>
<p>Barthelemy a födélzetre kapaszkodott, hol a hajóslegénység
kalaplevéve várta.</p>
<p>– Hol kapitánytok? förmedett reájok.</p>
<p>Leghátul állt a jámbor, nem volt nagyravágyó. Onnan kellett
előhúzni, s mikor Barthelemy elé hozták, ottan térdre esett.</p>
<p>– Kelj fel, ne térdelj. Emeljétek föl, hogy egyenesen
álljon.</p>
<p>Két kalóznak kellett a kapitányt erőszakkal fölemelni térdeiről,
ki miután látta, hogy a földön nem engedik térdelni, fölemelte
lábait s a levegőben térdelt. A kalózok dühe egyszerre nevetésre
vált.</p>
<p>– Mivel van hajód megrakva? – kiálta rá Rooberts.</p>
<p>A megszólított szépen kérte, hogy bocsássák el, mert nem tud
beszélni, ha fogják, s azzal nagy remegve kivallá, hogy hajója
spanyol borokat szállít.</p>
<p>– E szavad megment; – mondá Barthelemy, míg a rablók ujjongva
hajíták fel a levegőbe a kapitányt, mint egy laptát, s azzal
szétfutottak a hajó üregébe, nemsokára ketten, hárman hengerítve
fel roppant nagy vasabroncsos hordókat. A szegény kapitány ott állt
nagy szomorúan s a rablóknak, kik kötekedve kérdezgeték tőle
borainak nevét, ketté tört szájjal felele, nagyokat sóhajtva:</p>
<p>– Malaga.</p>
<p>Szegény ember legaggodalmasabban pislogott a hajónak egy
elrekesztett része felé; a rablók észrevették aggodalmát s
feltörték a rekeszt, fölfedezve a gondosan rejtegetett
cervelatkolbászokat, s úgy tértek vissza, azokat füzérenként
akasztva nyakukba, mint valami igazgyöngyöt.</p>
<p>A kapitány nagy nyalánk volt, konyháját a legfinomabb ételekkel
látta el és jó mennyiségben, ketreczei kappanok <span class=
"pagenum"><a name="Page_211" id="Page_211">-211-</a></span> s
kalekuti pulykákkal voltak tele, miket dióval hizlaltak, hogy húsok
jobb ízű legyen.</p>
<p>A gonosztevők e szép állatokat mind egy lábig előhordták.</p>
<p>– Hol a borbély? – kiáltozának, – eret vágni! s előtuszkolák
Scudamorét, hogy becses sebészi műszereit a kappan-nyaknak
amputálásában gyakorolja.</p>
<p>Scudamore gyönyörködve koppantgatá el a rikoltozó madarak
fejeit, miket a bristoli kapitány egyenkint látszott megsiratni, s
mikor a legutolsóval készen volt, egyszerre megkapta a sóhajtozó
tengerész üstökét, metszőkését gégéjére téve s baromfiai sorsára
juttatja szegényt, ha Skyrme elég jókor oldalba nem üti, úgy hogy
hanyatt essék.</p>
<p>– Azt hittem, hogy most meg ezek fognak következni, szólt
ördögien kaczagva az orvos.</p>
<p>A kalózok ezalatt hozzáfogtak a baromfiak koppasztásához, azokat
jól-rosszúl felapríták, Scudamore segítsége nélkül, ki minden
pokolra esküdött, hogy ő nem barmokat, hanem embereket metélni
szegődött.</p>
<p>A drága sok szép pulykát aztán bele hányták három nagy rézüstbe,
megfűszerezték jól fehér borssal, foghagymával s nyers kabeljauval
s tüzet raktak alá.</p>
<p>– Oh, a barmok! – sóhajta fel a bristoli kapitány. – Kabeljaut
tesznek a pulyka-hús közé.</p>
<p>A mint félig megfőtt a bográcsos eledel, körülülték, késeikkel
kotorászva benne; a jámbor kapitányt is odaültették maguk közé, s
kinálgaták, hogy egyék; a szegény nekiült, s látva, hogy már ezeket
az áldozatul esett állatokat úgy sem mentheti meg, legalább megvolt
benne a dicséretes törekvés, hogy három ember részét kiegye
belőlük.</p>
<p>Ebéd végeztével előhordták a semmirekellők a kapitány befőtt
gyümölcseit, miket ő szépen lekötve hólyaggal eltett saját
használatára s azokat ott szemeláttára fölbontván, megették.
<span class="pagenum"><a name="Page_212" id=
"Page_212">-212-</a></span></p>
<p>A nyers füstölt húshoz szokott gazemberek marokkal ették a drága
pistácziákat, a befőtt ananászt, candirozott batatát, s még azt
mondták nagy fitymálva, hogy jobb annál a vereshagyma.</p>
<p>S hogy itták ama felséges borokat! tán ama kis szűknyakú
üvegekből, miket az ilyen borokhoz használni szokás? nem, beütötték
a hordó fenekét, s kalappal merítettek belőle, vagy a csap alá
tarták torkukat, s föl nem keltek, addig, mig aztán föl sem
kelhettek.</p>
<p>S a milyen szélesen folyt torkukba a bor, olyan szélesen folyt
torkukból a dal, a legvadabb tivornyabőgés, melyhez valaha
zsiványok csinálták a szöveget; a bristoli kapitánynak is innia
kellett saját boraiból, ki mentül többet ivott, annál erősebben
kezdte hinni, hogy ő maga a rablóvezér, ki egy hajót elfogott és
kirabolt, s kinálta a rablókat, hogy akaszszák föl egymást, egészen
ellenkezőleg Scudamoréval, ki a bor hatása alatt valami becsületes
embernek képzelte magát, a ki rablókat fogott; a miből az lett,
hogy az orvos és a bristoli kapitány összevesztek és jól
eldöngették egymást, s a kapitány erősebb levén, Scudamorénak két
kiütött foga bánta meg a tréfát.</p>
<p>Ezzel amaz diadalmasan ült a rablók közé s versenyt dalolván
velük, oly enthusiasmusra ragadta őket, hogy Skyrme felugorva
helyéből, egy egész borrá vált tengerre esküvék, hogy akkora
pohárból fog a bristoli kapitány egészségére toasztot inni, a
mekkorából még nem ivott senki.</p>
<p>Meg is tartá szavát, eléhozatván egy tiz akós hordót, tele
malvasiai borral, annak beüté fenekét, s azután beleállt, úgy ivott
belőle a kapitány egészségére, ki majd hanyattdült nevettében,
rettenetesen mulatságosnak találva, hogy valaki benne üljön a
pohárban, melyből iszik! nem félve attól, hogy le találja magát
nyelni.</p>
<hr class="tb" />
<p>Három nap és éjjel folyt szakadatlanul a dorbézolás az elfoglalt
hajón. <span class="pagenum"><a name="Page_213" id=
"Page_213">-213-</a></span></p>
<p>Harmadnap összeölelkeztek a részeg rablók a részeg kapitánynyal,
s még néhány hordó bort átszállítva saját sloopjukra emlékül, útnak
eresztették, elbucsúzva tőle, szivére kötvén, hogy ha Barbadoesba
ér, utasítson hozzájuk egy pár gazdag kereskedőhajót, a mire épen
szükségük van.</p>
<p>A bristoli kapitány azonban, mire Barbadoesba ért, kialudta
mámorát, s eszébe jutottak legyilkolt tyúkjai, mint szintén a
boraiban véghez vitt pusztítás, s gondolta, hogy majd küld ő egy
pár mulatságos hajót a kalózok számára, igéretéhez képest.</p>
<p>Rögtön felkeresé a kormányzót s elmondá neki balesetét, s
annyira vette, hogy ez hadihajók hiányában rögtön felszerelt egy
kereskedelmi gályát huszonnégy, s egy sloopot tíz ágyúval s azokat
Rogérs és Gréves kapitányok alatt a vakmerő rablók után küldé, kik
nyiltan ott czirkáltak a kikötő előtt.</p>
<p>Ezek még akkor is mámorosak voltak, még tartott nekik a borban s
a mint meglátták a közeledő hajókat, prédának tekinték s ellenök
fordultak.</p>
<p>A gálya és a sloop közel hagyták őket jőni s a kalózok első
ágyúlövéseire nem feleltek.</p>
<p>Ez még merészebekké tevé őket s átkiáltva hozzájuk, hogy
zászlóikat ereszszék le s adják meg magukat, egészen közel huzódtak
ellenfeleikhez. Azok hallgattak csendesen.</p>
<p>Azon pillanatban, midőn a kalózok csáklyáikat kiveték, hogy a
gályába kapaszkodjanak, egyszerre megdördültek annak ágyútelepei s
a rablók könnyű préda helyett félelmes ellenséget láttak maguk
előtt, ki két oldalról rémséges ordítással rohant reájuk.</p>
<p>A veszély egyszerre kijózanítá a rablókat; elhallgatott az
eddigi vad össze-vissza kiabálás, s csak Barthelemy szava
hallatszék, ki a legnagyobb veszély perczében érezte magát mindig
legerősebbnek.</p>
<p>A legvadabb kereszttűz közepett megfordíttatá vitorláit s védte
magát mindkét megtámadója ellen, s a mint egy jól irányzott
lövéssel egy perczre zavart idézett elő az <span class=
"pagenum"><a name="Page_214" id="Page_214">-214-</a></span>
ellenfél egyik hajójában, azon percz elég volt neki arra, hogy
ennek elébe kerülve, a két hajó közül kimeneküljön.</p>
<p>Erre rögtön minden vitorláját fölvonatta és futott. Üldözői
utána. Jó két vitorlás volt mind a kettő. Roobertsnek lehetetlen
volt előlük megmenekülni.</p>
<p>Az ágyútüzelés egyre tartott, a kalózhajó menekülve védte magát,
a másik kettő hol innen, hol amonnan iparkodott eléje kerülni, nem
tágítva tőle; ekkor egyszerre elhallgattak a kalózok ágyúi,
Rooberts a tengerbe hányatta azokat.</p>
<p>A kalóz-sloop rögtön megkönnyült legnagyobb terhétől, s azon
pillanatban, midőn ellenei azt hitték, hogy menthetlenül el van
veszve, – oly könnyen és oly sebesen, mint a sirály, – kirepült
közülök, a szélnek adta minden vitorláját és megszabadult.</p>
<p>Üldözői mindig hátrább maradtak tőle, végre egészen felhagytak a
kergetéssel, s visszatértek a kikötőbe.</p>
<p>Mint a megkergetett darázs, repült a kalózhajó New-Foundland
felé. Huszonkét hajó volt az ottani kikötőben. A kalózoknál nem
volt sem ágyú, sem lőpor, csak düh és kés.</p>
<p>A mint a kikötőbe értek, megütötték a dobot, megfútták
trombitáikat, felhúzták a fekete zászlókat s mind a huszonkét hajó
legénysége a partra futott előlük.</p>
<p>A kalózok kiválasztották a legjobb hajót maguknak, a többit
kirablák és felgyújtották. A barbadoesi leczke még égett
lelkeikben, lángokat kellett neki valahol szerezni. A míg ennek
emléke tartott, nem menekült meg előlük senki; kivált ha barbadoesi
hajó került kezeikre, annak még az egereit is megölték.</p>
<hr class="tb" />
<p>A szerencse fordult, Rooberts ismét felülkerült. Volt kincs,
volt hír minden napra. Adófizetője volt minden tenger; utóbb a
hajókról nem vett el egyebet, mint a készpénzt, s azok nem is
védték magukat ellene; pompás hajójával, melynek orrára a szerencse
istenasszonyának aranyos jelképe volt kifaragva, sorra járta a
kikötőket, az <span class="pagenum"><a name="Page_215" id=
"Page_215">-215-</a></span> ott talált hajókra kivetette az adót,
azok lefizették szépen; sőt ha hinni lehet a hírnek, még
biztosító-leveleket is lehete nála váltani – előre.</p>
<p>A minden országbeli kormányok megtilták alattvalóiknak a kalózok
számára élelmi-szereket szolgáltatni: azon is könnyű volt segíteni.
Az angol telepítvényekről rendes időszakonkint Afrikába
élelmi-szereket szállító hajók indultak el, úgy intézve a dolgot,
hogy a kalózokkal összetalálkozzanak; egyet kettőt lövettek magukra
s azzal erőt hagytak magukon venni, s átadták az egész terhet; a
rablók igen jó fizettek.</p>
<p>Egyszer druszája Szent Barthelemy kikötőjében szállt meg a kalóz
s kiszállt mulatni egész népségével.</p>
<p>A lakosok kivilágíták városukat, a kormányzó török muzsikával
ment eléjök, s tűzijátékot rendezett tiszteletökre, és az
asszonyságok bált adtak kedvükért!</p>
<p>A rablók tudtak mulatni! igaz, hogy náluk a tánczvigalom
orgiával szokott végződni, s az orgia verekedéssel, de a szép
asszonyságok ép oly kevéssé irtóztak a csóktól mint a bevert
fejektől, mert hisz a rablók szórták az aranyat.</p>
<p>A kalózok gavallérok voltak, selyem ruha, arany csipke, tollas
föveg volt rajtok, zsebeikből két-három aranyóra láncza lógott elé,
s ujjaikon gyémánt és karbunkulus villogott; igaz ugyan, hogy a
csipkék rummal és pálinkával voltak parfümözve, s a széptevő
szájából omlott a hagyma- és dohányillat, az is igaz, hogy az
aranyórák mellé pisztolyok és kések voltak dugdosva, mikről még a
vér sem volt letörölve, s a gyémántos kezek feketék voltak a
puskaporlángtól, de a jó asszonyságok mind ettől nem irtózának,
mert tudták azt a szokását a kalóznak, hogy az addig el nem megy
onnan, a hova kiszállt, mig egy gyűrűt érez az újján s egy órát a
zsebében.</p>
<p>Nem hizelkedett a rabló semmiért, fizetett mindent készpénzzel,
s a milyen tele szájjal káromkodott, olyan tele marokkal szórta az
aranyat. <span class="pagenum"><a name="Page_216" id=
"Page_216">-216-</a></span></p>
<p>Mi csodálni való van rajta, ha a kormányzók ilyenkor
eltévesztették az ajtót, s a kiket az akasztófához kellett volna
vezetniök, asztalaikhoz ültették.</p>
<p>A szent-kristófi kormányzó el akarta Barthelemyt kergetni a
kikötőjéből, no hát mit nyert vele? ez elégette a hajóit,
meglövöldözte a városát; a szent-bertalani okosabb volt, bemutatta
a kalózvezért a feleségének s gazdag ember lett belőle.</p>
<p>Valahány ház, annyi szokás. Nálunk azt mondanák rá az emberek,
hogy az nagyon furcsa.</p>
<hr class="tb" />
<p>Szép creolnő volt a kormányzó felesége, szemei tüzével ki tudta
égetni az emberből a szivet, s kiszívni a lelket piros ajkaival.
Arczán halovány volt az epedés szine, de ha a szenvedély napja
kisütött rá, fokonkint tért meg arra a vér ragyogása, előbb
mosolygó rózsaszín, majd derülő hajnal, utóbb égő bíbor.</p>
<p>Óh e szinek változatát látni és azt okozni és élvezni: ez az
őrültség iskolája.</p>
<p>Mindenkit elragadt ez őrültség, kivéve a férjet magát, de senkit
sem annyira, mint a kalózkirályt Barthelemyt.</p>
<p>A férj, egy derék kövér ember, ott ült a lakoma alatt Barthelemy
mellett, átellenben ült vele a creol asszony. Rooberts ittas volt
bortól és szerelemtől.</p>
<p>– Nézd ezt a nőt, szólt a férjnek, elkezdve neki saját feleségét
dicsérni; ilyen arcz, ilyen szemek! ez a méltóságos termet! egy
szökevény istennő, ki elhagyta paphosi templomát, hogy Keletindiába
jöjjön; nézd, nézd most e szemeket! a hogy felénk villámlanak, mi
szükség napra, csillagokra, midőn ezek világítnak?</p>
<p>A férj azonban nem igen nézett oda, sokkal bölcsebb dolognak
találta ennél szemeit behunyni s úgy tenni, mint a ki alszik.</p>
<p>Rooberts megrázta a gallérát az ittas alvónak.</p>
<p>– Miért nem vagy ellenségem, miért nem találkozom veled a
tengeren, hogy akkor megölhetnélek? <span class="pagenum"><a name=
"Page_217" id="Page_217">-217-</a></span> Királylyá tenném magamat,
hogy őt királynévá tehessem.</p>
<p>A férj sem látott, sem hallott, a mint Rooberts elereszté
gallérát, ismét visszaesett székébe és elbólintott.</p>
<p>Körül vad dana és pohárcsörgés hangzott, a rablók mindegyike
akadt már párjára s a női kaczagás, csevegés között bátran dörgött
a kalóz káromkodása, mint valami igen erős neme a gyöngédségnek s
néha egy-egy tréfás fiu azzal mulattatá környezőit, hogy
pisztolyait kilövöldözte a szobában.</p>
<p>Rooberts égő reszketéssel nyujtá poharát a creol hölgynek, az
kiivá azt a kalózkirály egészségére az utolsó cseppig, s midőn
levette ajkairól, a kalóz már lábainál térdelt.</p>
<p>Szép gömbölyű nyaka volt a creolnőnek, a kalózt bántá az a
gondolat, hogy e szép nyakat semmi ék nem fonja körül s levette
saját nyakából a tizezer dollárt érő gyémántlánczot s azt a
hölgyére csatolta. Tehette-e ezt a nélkül, hogy a hölgy fejét
kebléhez ne szorítsa? s ha már oda szorította, ugyan ki kivánhatná
tőle, hogy meg is ne csókolta volna?</p>
<p>A rablók mind oda néztek s olyan hurraht ordítottak rá, hogy a
boltozat rengett bele s ökleikkel doboltak az asztalon, s salvékat
lőttek pisztolylyal.</p>
<p>A férj aludt, mint a tök.</p>
<p>Barthelemy odahajtá fejét a hölgy ölébe, a creolné ujjai
játszottak a kalóz fürteivel, Rooberts átölelte annak karcsu
derekát.</p>
<p>– Jer velem, én elrabollak, suttogá neki hevesen; megveszlek
férjedtől, adok egy milliót érted! ha kell neki egy egész flotta,
százával hajtom ide a hajókat, mint egy nyáj juhot. Jer velem,
elveszem az ördögtől a poklot s azt változtatom paradicsommá
számodra, elhalmozlak kincsekkel, elhalmozlak gyönyörrel, jer
velem.</p>
<p>A creolnő szerelemittasan hajolt a kalóz vállára s engedé magát
őrült öleléssel szorítni annak keblére. <span class=
"pagenum"><a name="Page_218" id="Page_218">-218-</a></span></p>
<p>Rooberts szép, bátor és életteljes ifju volt, és a férj aludt
csendesen.</p>
<p>– Igy kapitány, kiálta Moody, ki egy szegletben ült pipázva és
körülrakva kiivott palaczkokkal; így szeretlek. Idd ki a gyönyör
poharát fenékig s aztán vágd a falhoz.</p>
<p>E perczben hirnök lépett be, sürgönyöket hozva a kormányzó
számára.</p>
<p>A kalózok szóhoz sem engedék jőni a ficzkót.</p>
<p>– Fel ne ébreszd! nem látod, mi édesdeden alszik? Jobb lesz,
igyál!</p>
<p>A hirnök három percz alatt tökéletesen részeg volt s a mint a
kormányzó nejét Barthelemy mellett látta ülni bizodalmas, szerelmes
suttogásban, részeg ember eszejárásával odavitte Barthelemynek a
sürgönyöket, hogy ő olvassa el.</p>
<p>A kalóz elébb a földhöz akarta vágni az iratot, midőn annak
borítékjára tekintve, e szót olvasá annak keletén: Hispaniola.</p>
<p>Rooberts arcza egyszerre elkomorult; hevesen felszakítá a
sürgönyt, s a mint olvasni kezdé, szemei elmerevültek, arcza
elsápadt, keble elszorult.</p>
<p>«Uram, – szólt a levél, – a szent-domingói fekete rabszolgák e
napokban fellázadtak, megrohanták a védtelen gyapotültetvényeket, s
azokat parthosszant fölégeték, elpusztíták, az ültetvényeseket
irgalom nélkül legyilkolák, nem kimélve férfit és nőt, aggot és
gyermeket. Hispaniola északi partján egyetlen kunyhó sincsen
többé.»</p>
<p>Rooberts arczán a hideg veriték folyt végig: szemei mereven
néztek maga elé, ujjai görcsösen törték össze az elolvasott
levelet, azzal egyszerre felugrott helyéről, a nyakán függő
creolnőt eltaszítá magától, s olyat vágott öklével az asztalra,
hogy a kalózok mind elhallgattak egyszerre, s meglepetve néztek
reá.</p>
<p>– Vége a vigalomnak! ordítá Rooberts irtózatos hangon. El a
hajóra rögtön, szakítsátok ketté a gyönyört s jertek a harczba!
<span class="pagenum"><a name="Page_219" id=
"Page_219">-219-</a></span></p>
<p>A rablók még mindig nem birtak magukhoz térni bámulásukból. A
creolnő csábító arczczal, élveteg tekintettel simult közel a
kalózvezérhez, s annak kezét megragadva, égő ajkaihoz szorítá.</p>
<p>Barthelemy Moodyt kereste szemeivel. A vén rabló sokat ivott, de
egészen józan volt.</p>
<p>– Azt mondád, szólt Rooberts, hogy ürítsem ki a gyönyör poharát,
aztán törjem össze. Én összetöröm azt, mielőtt ajkaim izlelték
volna.</p>
<p>S azzal kirántá kezét a creolnő kezeiből s kardját kivonva,
kiálta:</p>
<p>– Előre, Hispaniola partjaira!</p>
<p>A rablók elragadtatva vezérük lelki hatalmától, irtózatos
hurráht kiáltának neki, s poharaikat elhajítva s hölgyeiket lerázva
nyakukról, ittas lelkesüléssel tolongtak utána, a széttépett
gyönyör karjai közül, a tengervihar küzdelmei közé.</p>
<hr class="tb" />
<p>A hajó kikötött Hispaniola partján.</p>
<p>Rooberts egy egész nép kincseit igérte kalózainak, csak e nép
vérét kérte magának.</p>
<p>A kikötőben egy hajót sem talált, csupán néhány halászbárka
lappangott itt-amott; ezek tulajdonosai beszélték, hogy a fellázadt
rabszolgák a partvidéket elpusztítva, tömegestül a sziget belsejébe
vonultak.</p>
<p>Rooberts partra szállt, s futott, mint egy őrült, az ismerős
kunyhó tája felé.</p>
<p>Már látta a dombot, mely a kis völgyet elfedé előtte, lassan,
szívdobogva folytatá lépteit, mintha félne meglátni szemeivel azt,
a mit lelkével már lát, csendesen felment a dombra. E dombról
lehetett lelátni épen az ő kunyhójára. E dombon hagyta el
legutoljára kedvesét, itt mondá az neki zokogva: vigy el engemet
magaddal; itt jóslá meg neki: egykor jönni fogsz haza, s kérdeni
fogod, hol menyasszonyod? miért nem jő eléd, hogy kebledre
hulljon?</p>
<p>A rabló szive elszorult. Még egy lépés, – most a dombtetőn
<span class="pagenum"><a name="Page_220" id=
"Page_220">-220-</a></span> áll, – egy vén szomorúfűz eltakarja
előle a kilátást, annak ágait félrehajtja, s a völgybe alá néz.</p>
<p>Puszta a völgy, letarolt mezők sárgulnak a zöld ültetvény
helyén, s hol a kis nyugalmas gunyhó feküdt, csak egy fekete folt
sötétlik.</p>
<p>Szótlanul állt ott a rabló. Szemei mozdulatlanul néztek oda, egy
sóhaj sem jött ki ajkán. Mintha meg volna halva, lerogyott; arcza
elbukott a fűben, szive dobogása megszünt.</p>
<p>Tán ott aludt volna el örökre, ha bántó álmai nem jőnek, ha
végig nem kellett volna álmodnia a rémes, véres jeleneteket, mint
rohan vad ordítással a vérszomjú ördögi had a csendes magányos
lakra, mint térdel benn egy szobában a három lány, s a vén anya,
most fölhajítják a házfödélre a kanóczot, az ajtót kővel betörik,
ajtón, ablakon át berohan a gyilkos fajzat, megragadják hajaiknál
fogva áldozataikat, azt az ősz zilált hajat, a szegény öreg anyáét,
s azt a hollófeketét, azt az annyiszor összecsókoltat, az imádott
menyasszonyét.</p>
<p>Ha a sírban aludt volna, ilyen álomra ott is föl kellett volna
ébrednie.</p>
<p>– Ah! ordíta a kalóz, felugorva ájultából, mint ki halálkínos
kisértet-nyomást szakaszt le szivéről, s vadul dobogó kebellel
tekinte körül szemeit törölve s homlokáról az izzadságot. Jó, hogy
csak álom volt, rebegé magához térve. Egy tekintet a völgybe
megmutatá, hogy ez valóság, nem álom.</p>
<p>Őrjöngve szökött fel fektéből, s kétségbeesve rohant le a
völgybe, a gunyhó romjaihoz; kedvesei nevét kiáltozá, fölhányta a
hamvakat, az üszköket, mintha ott akarná őket találni,
körülnyargalta a tájat, vizsgálva az iszapban meglátszó lábnyomok
közt, ha nem találja-e köztük kedveseiét is? Csupa néger nyomok
voltak, dulakodó emberbarmok lábnyomai, sehol, sehol a kedves
tündérpicziny lábacskák helye. El voltak veszve ők.</p>
<p>Csak egy küszöb állt még az ősi kunyhóból, korommá <span class=
"pagenum"><a name="Page_221" id="Page_221">-221-</a></span> égve, a
rabló azt átölelte, megcsókolá, s érzé, hogy szemei elhomályosodnak
a könytől.</p>
<p>– Hah! kiálta föl, kitörülve szemeiből a könyet, nem vizet a
tűzre, hanem olajat! nem sírni most, hanem boszút állani! A rabló
siralma vérontás! Boszút állok az emberiségen, boszút a világon
teérted meggyilkolt családom! Ne adj nekem több nyugalmat föld!
váljék a pohár ürömmé ajkaim előtt s gyűlöltté szivemben minden
indulat. Egy örömem volt, egy nyugalmas eszméje lelkemnek, erre
gondolék mindannyiszor, midőn könyörgő embereket láttam előttem
térdepelni, s megkegyelmeztem nekik. Ez öröm, e gondolat ki van
tépve szivemből örökre, nincs irgalom többé senkinek. Halld meg
átkomat pokol és rendülj meg bele; im e marék hamv, melyet
meggyilkolt családom porából fejemre szórok, a hány porszeme van e
fekete hamvnak, annyi fekete ördögöt küldök én te neked.</p>
<p>A rabló átkozva vágta fel az égre a felkapott hamvat, mely onnan
fejére permetezett vissza, s a mint elhangzott az átok, lerogyott
térdére, s megcsókolá a küszöböt, és zokogott csendesen.</p>
<p>– Én Istenem, én Istenem, én uram, ha büntetni akartál engemet,
miért nem sujtál a kősziklához tengerviharodban? miért nem veszítél
el éhség, fegyver által? miért nem juttattál vérpadra? miért
engedéd meg, hogy az én vétkemért a te angyalaid bünhödjenek!</p>
<p>A rabló zokogott keservesen; a megátkozott hamv csendesen
szállongott vissza fejére.</p>
<p class="center">* * *</p>
<p>Az erdőből kivezető úton egy utas jött, öszvérét hajtva maga
előtt. Barthelemy útját állta. Az ember megijedt a zord alaktól, s
védszentjeit kezdte emlegetni.</p>
<p>– Honnan jösz? kérdé tőle a kalóz.</p>
<p>– La Vegából. Jó hirt hozok, a lázadók legyőzettek, a part
hosszában fel is vannak már akasztva.</p>
<p>– Rossz hirt hoztál nekem! Egy sem menekült meg közülök?
<span class="pagenum"><a name="Page_222" id=
"Page_222">-222-</a></span></p>
<p>– Néhány százan egy elfoglalt hajóra ültek, s elfutottak Afrika
felé.</p>
<p>– Köszönöm. Mehetsz utadra.</p>
<p>A hirmondó fejcsóválva távozott, nem érthette, miért búsuljon
valaki a felett, hogy a lázadók le vannak győzve, s mit örül, hogy
egy csomó megszabadult belőlök?</p>
<p class="center">* * *</p>
<p>– Mi lelt kapitány? kérdé Moody a hajóhoz visszatérő
Barthelemyt, arczod sápadt, mint a halotté.</p>
<p>– Semmi, viszonzá ez tompán. Csak a szív volt benne
meghalva.</p>
<p>A rablók nem kérdezősködtek tovább. Tudtak mindent. Valahányszor
egy eltávozott közülök, messziről kémek kisérték, ezek látták
Barthelemyt a feldult ház romjain kétségbeesve, s mind félelmes
hallgatással vonultak félre a sápadt arczú ember elől.</p>
<p>Rooberts kabinjába zárkozott, s egy térképet vőn elő,
figyelmesen látszott azon az Afrikába vezető utat vizsgálni. Arcza
sötét volt, de szemei villogtak olykor.</p>
<p>Egyszer kopogtatást hall ajtaján, haragosan fölnyitja azt.</p>
<p>– Ki háborgat most?</p>
<p>– Én, kapitány, felelt Scudamore. Itéletedre van szükség.</p>
<p>– Távozzál, jőjj holnap. Ma nem fogok kegyelmet osztogatni.</p>
<p>– Nem is kegyosztásra hivlak, hanem törvénytételre. Három
ficzkó, használva azon időt, midőn társaink partraszállva
elittasodtak, megszökött tőlünk s a sziget belsejébe akart
menekülni. De én nyitott szemekkel alszom, s csak két szemem van,
de mind a száz ficzkót fogom vele.</p>
<p>– Engem is, nemde?</p>
<p>– Nincs különben kapitány. Nekünk szükségünk van egymásra, a ki
minket el akar hagyni, az áruló. Nekünk nem kell megengednünk, hogy
legyen út hátralépni, csak előre. A ki hozzánk esküdött, az a miénk
örökre, az a <span class="pagenum"><a name="Page_223" id=
"Page_223">-223-</a></span> pokolé, azt meg nem szabadítja innen
semmi hatalom, s ha nem akar velünk élni, haljon meg!</p>
<p>– Elfogtátok a szökevényeket?</p>
<p>– Mind a hármat. Csak egy mérföldnyire voltak már La Vegától,
midőn beértük őket.</p>
<p>– Hozzátok elém egyenkint.</p>
<p>Scudamore ördögi gyönyörrel ment a szökevényekért s az elsőt
közülök sajátkezűleg hozta fülénél fogva a kapitány elé.</p>
<p>Az egy gyáva, sápadt ficzkó volt, kit erővel kényszerítettek a
rablók közöttük élni.</p>
<p>– Oh kapitány! kiálta ez, térdre esve Rooberts előtt, ha Istent
és az angyalokat hiszed, hagyj engem e pokolbeli helyről
eltávoznom. Ti mindnyájan elkárhoztok és a poklokra fogtok
szállani, engedd, hogy én megmentsem lelkemet a gyehenna tüzétől.
Oh evangeliumi szentek, könyörüljetek én szegény bűnös fejemen!</p>
<p>A kalózok irtózatos kaczaja követé a könyörgő szavait.</p>
<p>– Meghalsz, mondá Rooberts hidegen, s inte a rablóknak, hogy
végezzenek vele.</p>
<p>– Kapitány! az Isten irgalmáért, csak nem akarod, hogy így
haljak meg, gyónás és utolsó kenet nélkül, lelkem vesztére, az örök
kárhozatra?</p>
<p>– Várj, majd én meggyóntatlak, mondá ördögi kaczajjal Scudamore,
s a hurkot az elitélt nyakába illeszté.</p>
<p>– Oh Istenem, oh én uram teremtőm, senki sincs itten, a ki egy
imádságot elmondana előttem? oh én annyit tudtam és mind elfeledtem
köztetek.</p>
<p>A kalózok kaczagva hurczolák a boldogtalant az árbocz alá, ki
egy eszébe jutott ének zsolozsmáját kezdé ordítani, melynek
szövegét rég elfeledte. Egy percz mulva az ének is elhalt, az
elitélt az árboczon függött.</p>
<p>Ekkor a másikat hozták elé. Ez is közrabló volt, kezeit lábait
össze kellett kötözni, hogy a kapitány elé vihessék, folyvást
szidta, piszkolta a kalózokat.</p>
<p>– Igen, elszöktem közületek, mert meguntam ez utálatos
<span class="pagenum"><a name="Page_224" id=
"Page_224">-224-</a></span> piszkos életet, mindennap szenvedni,
fáradni, nyomorogni, s ha az ember egy kis pénzre tett szert nagy
életveszélylyel, azt meg kidobálni az ablakon. Százszor is el fogok
tőletek szökni.</p>
<p>– Egyszer sem többet, vigyorgá Scudamore, kinek úgy látszott,
hogy sokkal nagyobb hivatása volt bakónak, mint orvosnak lenni.</p>
<p>Rooberts némán inte kezével, s a rabló függött.</p>
<p>Ekkor a harmadik szökevényt hozták elő. Rooberts meglepetve
kiálta fel: Glasby Henry.</p>
<p>Maga a «Bonne Fortune» kapitánya volt a harmadik szökevény.</p>
<p>Nemes, szelid arczú ifju volt Glasby, őt is erővel tarták maguk
közt a kalózok, mert legtöbb tengerészismerettel birt közülök;
szelídsége, jó szive ismeretes volt mindazok előtt, kik valaha a
rablók kezébe kerültek, ő védte azokat társainak dühe ellen,
gyakran saját erszényéből fizette ki váltságdijaikat, sok hajót
megmentett az elsülyesztéstől társait lekönyörögve, s
bacchanaliáikból mindig kivonta magát. Társai ezért nem is nagy
becsben tarták, s szüntelen gyanus szemmel őrzék. Már egyszer
megkisérté a szökést, akkor megkegyelmezték, most bizonyos volt
elveszése. Rooberts arczára az első meglepetés után ismét
visszatért a hideg, érzéketlen nyugalom. Scudamore éhes
vigyorgással várta az itéletet.</p>
<p>Glasby nemes elhatározottsággal lépett Rooberts elé.</p>
<p>– Kettőre már kimondád az itéletet, szólt remegéstelen hangon,
nincs okod kedvemért kivételt tenni. Csupán egyre kérlek, e kis
értéktelen medaillont küldd el Norfolkban lakó anyámnak.
Menyasszonyomnak egy fürte van abba zárva, kit látni akartam: miért
meghalok.</p>
<p>Rooberts összerendült e szavakra. Mereven nézett Glasby
arczára.</p>
<p>– Neked menyasszonyod van, kit látni akartál? kérdezé tőle
elfulladva, s azzal odament, leoldá kezéről a lánczokat; menj
vissza hajódra, én téged felmentelek… <span class=
"pagenum"><a name="Page_225" id="Page_225">-225-</a></span></p>
<p>– Kapitány! kettő már függ, kiálta dühösen Scudamore, épen azt
látva menekülni, kinek halálát legjobban kivánta. A harmadik kötél
emberére vár.</p>
<p>– Arra huzzátok fel a legelsőt, ki itéletemnek ellene mondani
merészel! szólt Rooberts vadul széttekintve a zord arczokon, s
becsapta maga után kabinja ajtaját.</p>
<p>A rablók hallgattak mind.</p>
<p>E percztől fogva Rooberts egészen megváltozott.</p>
<p>Szive fásult volt minden iránt, meg nem indítá semmi, de ha nőt
hallott sírni, akkor futott onnan, azt nem birta elviselni.</p>
<p>A kegyetlenségig szigorú volt legjobb embereihez, a legkisebb
mulasztás sem kerülte el büntetését, minden este büntető órát
tartott, melyen a megrovottakat irgalom nélkül a hajófenékbe
vetteté, vagy megkorbácsoltatá, vagy főbelöveté. És mégis, volt egy
ember, kit bántani nem mert és nem engedett: Glasby. Fölmenté őt a
Bonne Fortune kapitánysága alól, s magához vette.</p>
<p>Egész éjszakákon át elbeszéltetett magának Glasby családi
életéről, anyjáról, menyasszonyáról, s úgy hallgatta, oly
figyelemmel, újból elmondatva magának az annyiszor hallottakat.</p>
<p>Nem irgalmazott senkinek. Az elfoglalt hajókat meggyujtá, vagy
elsülyeszté, sem megadás, sem könyörgés meg nem hatotta, de ha volt
egy asszony a hajón, s annak esdő szavát meghallá: visszaadta
mindenüket, semmit el nem vett a hajóról, s hagyta azt szabadon
menni.</p>
<p>Nőt nem érintett soha, sem szerelemből, sem haragból; kedvese
jutott eszébe mindig, kedvesének halála, és ha férfit látott,
kedvesének meggyilkolói.</p>
<hr class="tb" />
<p>Egy napon összegyűjté mindkét hajón levő kalózait a Commodore
födözetén.</p>
<p>– Fiuk, mondá nekik, az élet unalmassá kezd válni itt, a
szerencse kendőzött arczczal jő elénk, s önként kinálja kegyeit,
nincs senki többé, a kitől félhetnénk ezen az oldalán <span class=
"pagenum"><a name="Page_226" id="Page_226">-226-</a></span> a
világnak; prédát eleget találunk, dicsőséget, hírt annál
kevesebbet, nincs hozzánk méltó ellenség sehol. Menjünk tovább. Ez
a portugal és hollandi kereskedőnép annyira fél már tőlünk, hogy
szinte szeret bennünket, jerünk oda, hol még nem tudnak felőlünk,
angolok és francziák közé, hol az elbizott hadak bátran alusznak
tengerparti váraikban, hol a szerencse még begyeskedő hajadon, ki
csak erőszakos kéznek engedi letépni aranyalmáit, ott foglaljunk
magunknak hirt, nevet, hol a bölcs jogtudósok száz czikket igtattak
törvénykönyvbe ellenünk, menjünk oda, tépjük ki a lapot, mely
rólunk szól, s rójjuk helyébe azt, hogy a bátrak számára nincsen
törvény irva.</p>
<p>Barthelemy lelkesülten akart szólani társaihoz, mint hajdan
szoká, most rosszul sikerült az neki, nem az a hang, nem az a lélek
szólt belőle, mely hajdan, ki volt szívében hamvadva a tűz, melynek
egyetlen szikrája elég volt máskor a többieket lángragyujtani. Most
csak hidegsége által lehetett hatnia.</p>
<p>– Kalózok! folytatá karjait összefonva. Én tinektek kincseket
igértem, ti én nekem igértetek vért. Váltsuk be mindketten
szavunkat. Itteni munkánk valódi koldulás. Nyomorult kalmárok
hajóit kifosztogatni, kik védelem nélkül adják át áruikat, s mit
érnek azok a mi kezeinkben? csak elajándékozni jók. Én elvezetlek
benneteket oda, hol a kincsek hazája van, Afrika partjaira, hol a
hajók aranyporral megrakodva járják a tengert, hol a feketék
királyai aranyfövényen alszanak, s a fekete harczosok arany
fegyverrel küzdenek. Mi elraboljuk e hajókat, mi kiássuk az
aranyfövényt a kaczika alól, s őt fektetjük le helyébe, mi
kiveszszük a néger kezéből a drága fegyvert, s adunk neki helyette
olcsóbbat – vasból – szivébe!</p>
<p>Már ez a hang tetszett a rablóknak, helybehagyó zúgással
felelének rá egymásnak integetve, a Commodore legényei mind
érdekesnek találták ez indítványt, azonban a Bonne Fortune
legénysége durczás képpel hallgatott s vállait vonogatta.
<span class="pagenum"><a name="Page_227" id=
"Page_227">-227-</a></span></p>
<p>Rooberts észrevevé a különböző hatást. Szép csendesen beburkolta
magát bő köpenyébe, s a legszelídebb, biztatóbb hangon mondá,
kezeit eldugva köpenye alá: volna tán köztetek, kinek ez eszme nem
tetszik, lépjen elő, mi kifogása van ellene? mondja el bátran, én
meghallgatom.</p>
<p>A Bonne Fortune legényei csoportosulni, sugdosni kezdettek,
végre kettő kivált közülök, s megrángatva ruháit, elszánt daczczal
a kapitány elé lépett.</p>
<p>– Igen is, rosszaljuk indítványodat kapitány, monda az egyik, s
a másik is rábillentett fejével, s társaik is rámordultak.</p>
<p>– Rosszaljátok fiaim? kérdé édeskés hangon Rooberts, mondjátok
miért?</p>
<p>– Mert nekünk nem unalmas az, hogy most jó dolgunk van, s
veszélyt nem találunk sehol, prédát mindenütt; szólt az egyik.</p>
<p>– És nem találjuk mulatságosnak azt, hogy ismeretlen veszélyeket
keressünk ismeretlen aranyországokért; szólt a másik.</p>
<p>– A hol törvénykönyvek vannak irva ellenünk.</p>
<p>– S a hol királyi hajóhadak védik a kereskedést.</p>
<p>– Minket nem a dicsőség ösztönöz, hanem a zsákmány.</p>
<p>– És örömestebb lakunk ott, hol tőlünk félnek, mint a hol nekünk
kell félnünk mástól.</p>
<p>– Ha te mitőlünk vért kivánsz, azt itt is onthatunk számodra, a
mennyi kell.</p>
<p>– De azért csupán, hogy te boszút állhass a négereken, kik
kedvesedet megölték, nem megyünk ezer mérföldnyire bajt
keresni.</p>
<p>Rooberts elsápadt mint a fal.</p>
<p>– Tehát ti itt akartok maradni édes fiaim? szólt gyermeteg,
hizelgő hangon. Ti szerettek itt lenni és féltek amott? ej, ej,
édes fiaim, gondolkodjatok csak egy perczig.</p>
<p>– Már meggondoltuk, felelének azok daczosan.</p>
<p>– Nagyon jól van, mondá Rooberts, s azzal egyszerre <span class=
"pagenum"><a name="Page_228" id="Page_228">-228-</a></span>
szétcsapta magáról bő köpenyét, s egy pillanat alatt két
pisztolylyal mind a két rablót főbe lőtte.</p>
<p>A többiek egy perczre rémülten álltak ott, a másik perczben
dühösen zúdultak fel Barthelemy ellen, szemeik és késeik villogtak
körüle.</p>
<p>– Mit! ti szólni merészeltek, midőn én parancsolok? El veletek
gyáva semmirekellők! ordítá mindent túlharsogó hangon Rooberts s
felkapva egy vastag kötéldarabot, vakmerően közibük rontott, s
jobbra-balra ütötte vele az elégületleneket, kik annyira zavarba
jöttek uralgó merészsége által, hogy elfeledve ellenszegülési
vágyaikat, szétfutottak.</p>
<p>– Verjétek őket vasra mind. Kenyéren és vizen maradnak három
nap, három éjjel! a ki egy igét kimond ellenem, a tengerbe vele!
kiáltá Rooberts, s egy pillanat alatt le volt fegyverezve a «Bonne
Fortune» legénysége a «Commodore»-é által, s a merészebb társak
által farkasgúzsba kötve.</p>
<p>– Nagy merényt követsz el, súgá Glasby Rooberts fülébe.</p>
<p>– Ej, én nem félek sem embertől sem ördögtől! felelt a rabló
daczosan.</p>
<p>A hajók még az nap útnak indultak Afrika felé.</p>
<p>Harmadnap kitelt a «Bonne Fortune» legénységének büntetés
ideje.</p>
<p>Hogy el ne szökhessenek tőle, Rooberts minden tengerismei
eszközt, s minden ahhoz értő tengerészt áthozatott a
«Commodore»-ra.</p>
<p>Mindamellett egy éjszakán, midőn még négyszáz mérföldnyire
voltak az afrikai partoktól, a «Bonne Fortune» eltünt.</p>
<p>Mint Rooberts előre látta, e hajó a legelső tengerviharban
zátonyra akadt s népségével együtt elveszett.</p>
<p>Rooberts ezért nem hagyott fel tervével, ereje megfogyott
általa, de bátorsága nem.</p>
<p>Egy reggelen, a mint feltisztult az ég, a láthatáron egy
<span class="pagenum"><a name="Page_229" id=
"Page_229">-229-</a></span> kiálló fekete hegycsúcsot látott meg a
sík tenger felett, ez volt a Cap-Corso.</p>
<p>– Itthon vagyunk, mondá Rooberts ujjongó kalózainak s elkezde
alá s fel czirkálni a kikötő előtt.</p>
<p>Azon időben gazdag egyedárusága volt a franczia kormánynak a
mézgakereskedés s miután minden egyedáruságnak legmérgesebb
ellenszere a csempészet, a cayennei partokon szüntelen őrködtek a
franczia hadihajók.</p>
<p>Kettő rögtön észrevevé a gyanúsan kószáló tengerirablót s
dugárusnak vélve, utána eredt. Rooberts elcsalta őket annyira, hogy
a Capról meg ne láthassák a harczot s akkor megfordulva rájok,
rövid viadal után elfogta mind a kettőt.</p>
<p>Az egyiket elsülyeszté, a másikat megtartá magának s legénysége
egy részét átszállította rá, Skyrmeot téve kapitányává, elnevezte a
hajót «Kopó»-nak.</p>
<p>Az elfogott francziáktól megtudva, hogy a legfélelmesebb két
angol hadigálya, a Weymouth és Hirondelle eltávozott s hónapokig
vissza sem tér, bátran bevágtattak a kikötőbe.</p>
<p>Az angol királyi afrikai társaság legpompásabb hajója, az
«Onslow» épen ott állt horgonyon.</p>
<p>A kapitány és a tisztek künn voltak a parton, a kormányzó valami
bált adott a kedvükért; onnan láthatták a kormányzó ablakaiból,
mint rohan egyenesen a kalóz hajójokra s mielőtt visszasiethettek
volna, minden emberök megadta magát.</p>
<p>Gee Fennimore, az Onslow kapitánya, dühösen evezett oda egyedül
a rablók hajójához, s pisztolylyal kezében követelte Roobertstől,
hogy adja vissza hajóját s verekedjék meg vele becsületes emberek
módjára s ne orozva rohanjon rá.</p>
<p>Roobertsnek annyira megtetszett az eredeti ajánlat, hogy ő egy
meglepett hajót visszaadjon tulajdonosának s újra verekedjék érte,
miszerint kijelenté, hogy kész azt elfogadni. <span class=
"pagenum"><a name="Page_230" id="Page_230">-230-</a></span></p>
<p>Emberei is mind zajosan elfogadták a kihivást, hanem ekkor az
Onslow saját legényei álltak elő, hogy ők nem harczolnak Rooberts
ellen, hanem inkább kérik, hogy vegye őket is társaságába.</p>
<p>Gee kapitány kétségbeesve lőtte ki pisztolyait a gazemberek közé
s felszólítá Barthelemyt, hogy ha egy csepp büszkeséget érez
kebelében, be ne mocskolja rablói hirnevét és becsületét az által,
hogy e semmirekellőket társaságába fogadja, kik veszély idején
elhagyják kapitányukat.</p>
<p>– Tudja mit, derék kapitány? szólt Rooberts vigan konversálva a
csónakban úszkáló ellenféllel, ön annyira jeles ember, miszerint
nem tudnám lelkemre venni, hogy önt hajó nélkül hagyjam. Íme itt
hagyom önnek az Onslowért cserében saját hajómat, a Commodoret,
mondhatom, jó vitorlás és sokat ér, noha az árát nem határozhatom
meg, mert én nagyon olcsón kaptam. A hajóslegénységet csupa
emberszeretetből kénytelen vagyok elfogadni, mert ön bizonyosan
megtizedeltetné őket, hanem a sorkatonáit visszaadom önnek, tegyen
velük, a mit akar, a szárazföldi patkányokért nem kár.</p>
<p>Ekként az egész kikötői nép szemeláttára kicserélé a
kapitánynyal hajóját s a régi Onslow helyett «Royale Fortune» nevet
festetett rá nagy aranyos betűkkel s még vagy három előkapott angol
hajót kikutatva, mindkét gályával elvitorlázott Calabar felé.</p>
<p>A calabari útban csupa időtöltésből kikirándult egy része a
rablóknak a sík tengerre a Kopóval Skyrme vezérlete alatt, ott épen
útjokba vetődő hajók felkutatására.</p>
<p>Egyszer egy ily kirándulásból sebesen tért vissza a Kopó a
Royale Fortunehoz, jelentve, hogy két gyanús gályát vett észre a
láthatáron, melyek rögtön feléje tartottak, aligha hadihajók nem
lesznek, csak annak köszönheti, hogy minden vitorláját felhúzta,
hogy kiszabadult közülök, azonban nyomában vannak.</p>
<p>– Hadd jőjjenek, mondá Rooberts távcsövével szétkémlelve
<span class="pagenum"><a name="Page_231" id=
"Page_231">-231-</a></span> a tenger-síkon, s nemsokára megpillantá
a két vitorlát, mely a távolban úgy látszott, mint két sirály.</p>
<p>– Ezek nem hadihajók, mondá Rooberts, inkább hasonlítanak
kalózokhoz; kifeszített vitorlákkal jönnek felénk. Ugyan
megjárhatják velünk.</p>
<p>– Haha! monda Skyrme, még csak ez volna hátra. Fogtunk el már
kereskedő- és hadihajót eleget, most még kalóz-hajót kell fognunk,
hogy az is legyen.</p>
<p>A legények mind kiváncsian néztek a sebesen közeledő két hajó
felé s nevetve mondák egymásnak: ez bizonyosan úri gályának nézi a
miénket pompás alakjáról, hogy fog majd kérezkedni tőlünk, ha
megfogott bennünket!</p>
<p>Moody szemei elé tartá tenyerét, majd az egyiket, majd a másikat
s szinte kibújt a szemeiből a nagy nézés miatt. Egyszerre
összecsapja mind a két tenyerét, elhajítja a kalapját s elkezd
czigánykerekeket hányni, s azután lefekszik a földre s kaczag, hogy
szinte megfullad bele.</p>
<p>– Moody! megőrültél? kérdé Rooberts. Ez az ember sohasem
kaczagott életében, mi lelt Moody?</p>
<p>– Hát még sem ismeritek azokat a hajókat, a mik ott jönnek?
kérdé ez félig felülve, de azután megint hanyatt vágta magát és
elkezde kaczagni és alá s fel henteregni a födélzeten, míg le nem
fogták s úgy meg nem markolták, hogy nem kapálózhatott.</p>
<p>– Beszélj hát, vén tébolyodott, mi lelt?</p>
<p>– Ha azt megmondom, mind kibujtok a bőrötökből. Hát nem látjátok
azt a két hajót ott? Hát nem ismertek rájok? Hisz ez a tengeri
ördög és a hollandi gálya, melyek elszöktek előlünk, bennünket a
tengeren hagyva éhen, szomjan veszni s most szemközt jönnek reánk
az ágyúink torkába! Hát nem érdemes ez, hogy az ember örömében
megbolonduljon?</p>
<p>A kalózok irtózatos örömordítása túlhangzá Moody kaczaját;
bódult, vérittas örömmel nyargaltak fegyvereik után, felmásztak a
vitorlakötelekre, hogy jobban láthassák <span class=
"pagenum"><a name="Page_232" id="Page_232">-232-</a></span> a
közelgő hajókat s addig is ökleikkel fenyegetőztek feléjök.</p>
<p>Tehát feltalálták valahára az árulókat, kik társaikat ott hagyák
az inséges éhhalál torkában az égő tenger tükrén, s kik most
önkényt jönnek gyilkoló boszújok elé.</p>
<p>E gondolat még Barthelemyt is annyira elragadta, hogy arcza
halaványságát lángoló pirosság kezdte földerítni. Ajkainak némasága
tagadá lázas örömét, de arcza meghazudtolá.</p>
<p>– Csendesüljetek el! mondá kalózainak, hagyjuk őket közelebb
jönni; huzódjatok a mellvédek mögé, hadd higyjenek bennünket olcsó
prédának s hadd hüljön meg sziveikben a vér, midőn arczainkat
rögtön megismerik.</p>
<p>A rablók félre huzták magokat csendesen: amazok hanyatt-homlok
vitorláztak ellenük. Már jól ki lehete venni a hajó orrára faragott
undorító tengeri ördögöt, s a mint az elrejtőzött kalózok egy vagy
más alakot megismerének rajta, fogcsikorgatva suttogák: ez ő! ez is
itt van.</p>
<p>– Készen tartsátok fegyvereiteket, mondá tompa alhangon
Rooberts.</p>
<p>– Nem kell oda kés, körmeinkkel szedjük széjjel őket, suttogá
Asphlant.</p>
<p>A tengeri ördög lőtávolba érve, egyszerre minden árboczára
felrántá fekete zászlóit s egy lövés, melynek golyója a Royale
Fortune vitorlái közt suhogott el, volt a fölszólítás, hogy
álljanak szóba.</p>
<p>Barthelemy hajóin mélységes csend volt.</p>
<p>A tengeri ördög vakmerően oda vágott közéjök, a hollandi gálya
valamivel hátrább maradt.</p>
<p>– Hahó! kapitány elő! hangzék a tengeri ördögről a kiáltás.</p>
<p>– Ez Kennedy szava! suttogá Barthelemy, s azzal inte, hogy
rántsák föl a zászlókat.</p>
<p>A mely pillanatban a tengeri ördög kalózainak rémületére
felrepültek a fekete zászlók a megtámadott hajók árboczaira,
<span class="pagenum"><a name="Page_233" id=
"Page_233">-233-</a></span> egyszerre felszökött Rooberts a
mellvédre s dörgő hangon visszakiálta:</p>
<p>– Én vagyok itt, gaz árulók! Ismeritek-e még Rooberts
Barthelemyt?</p>
<p>A megtámadók, mintha egyszerre lelküket vesztették volna,
megnémultak, Kennedy ijedten ugrott le egy csónakba, s azt eloldva
a hajótól, a hollandi gályához iparkodott menekülni, a többiek
eszeveszetten hányták el fegyvereiket s a rémület őrültségével
ugráltak a tengerbe.</p>
<p>Ez a fáradságuk nemsokára meg lett könnyítve; két teljes lövés
jobbról és balról a Royale Fortune és a Kopó valamennyi
ágyútelepeiből néhány percz alatt összezúzta a közbeszorult tengeri
ördögöt, egy irtózatos ordítás hangzott fel s a roncsolt gálya
mindenestül elbukott a víz alá.</p>
<p>Kennedynek ezalatt néhányadmagával sikerült a távolabb maradott
hollandi gályára fölkaphatni, mely akkor egyszerre megfordítá
vitorláit s elkezde kétségbeesetten rohanni a part felé.</p>
<p>Rooberts utána mind a két hajóval.</p>
<p>Amazok kiszórtak minden terhet hajójukból, utóbb még az ágyúkat
is, s ezek föláldozása által sikerült nekik elérhetni a partot,
mielőtt Rooberts hajói eléjök kerülhettek volna.</p>
<p>A parton nagy tömegekben álltak a calabári négerek, bámulva a
tengeri csatát.</p>
<p>Kennedy hirtelen csónakra szállítá embereit s a nélkül, hogy egy
lövéssel megkísértené az ellenállást, kimenekült a partra.</p>
<p>– A szárazföld sem ment meg titeket; monda Rooberts, parancsot
adva, hogy bocsássák el a legnagyobb dereglyét.</p>
<p>Arra föltétetett nyolcz ágyút, negyvenedmagával beleült s
parancsolá, hogy evezzenek a parthoz.</p>
<p>Kennedy észrevéve, hogy Rooberts ki akar kötni, elkezde nagy
lármával beszélni a négereknek, elmondva nekik, <span class=
"pagenum"><a name="Page_234" id="Page_234">-234-</a></span> hogy
ezek tengeri szörnyetegek, kik országukat elfoglalni s lakhelyeiket
fölgyujtogatni jöttek, ne engedjék őket a partra kiszállani.</p>
<p>A négerek nőttön növekedő zajgása tanusítá, hogy a kalózok
lázító szavainak sikerült a vad népet társaik ellen uszítani, a
négerhad nemsokára kő- és nyílzáporral fogadta a dereglyén
közeledőket.</p>
<p>– Ezt még jobban szeretem, dörmögé Barthelemy. Egy csapással
kettőt: árulót és szerecsent. Aratása van ma a boszúnak, nevenapja
a halálnak. Tüzet közéjök!</p>
<p>A dereglye ágyúi megdördültek, halált okádva a négerek közé, a
kartács utczákat sepert a meztelen tömegek között, a negyven férfi
ágyúk dörgése közt partra szállt tízezer néger ellen.</p>
<p>Kennedy és társai kétségbeesett védelemre buzdíták a
calabáriakat s azok vérengző dühvel rohantak a kiszállt kalózokra,
nyilak és hajítódárdák fellegeivel borítva el azokat. A nyilak és
hajítódárdák záporától alig esett el két-három kalóz, a többi
hidegvérrel nyomult előre zárt sorokban, s egyenkint lövöldözé le a
néger had legkitünőbb vezetőit.</p>
<p>A szerecsenek látva, hogy legnagyobb óriásaik, kik száz emberrel
értek fel a harczban, messziről hullanak el, láthatlan golyók által
találva, mielőtt rézbárdjaikat elleneik sorába vághatnák, elkezdtek
összezavarodva hátrálni, odahagyták gunyhóikat, felfutottak egy
meredek kősziklára, hová nem lehetett őket követni, magukkal
ragadva Kennedyt és kalózait.</p>
<p>Onnan aztán nem lehetett őket lecsalni többé.</p>
<p>Rooberts őrült kéjelgéssel járt végig a csatatéren, egyik
holttestről a másikra lehetett neki lépni. Megszámlálta őket. Mind
menyasszonyáért estek áldozatul.</p>
<p>– Ez áldott munka volt, suttogá magában, nyolczszáz négerrel
feketébb a pokol.</p>
<p>– Uram, szólt Scudamore, felriasztva a kapitányt véres
elmerengéséből. Leggonoszabb ellenségeink megmenekültek
<span class="pagenum"><a name="Page_235" id=
"Page_235">-235-</a></span> szemünk láttára. Csak egy mód van őket
elérhetni, megölhetni menedékük közepett.</p>
<p>– S mi azon mód?</p>
<p>– Hiába mondanám neked, nem vennéd hasznát, de hatalmazz föl
engem csak félórára mindent tehetni, a mit jónak látok, s én
igérem, hogy az árulók fejeit elhozom neked, a nélkül, hogy egy
emberéletet elvesztegetnék a magunké közül.</p>
<p>– Szeretném látni.</p>
<p>– Hallani fogod, látnod nem szükség, ez hadicsel, mit tőlem úgy
sem tanulhatnál el. Menj hajódra vissza és várj magad után.</p>
<p>Barthelemyt megdöbbenté a vakmerő beszéd. Egy neme a mámornak
fogta el lelkét a kiöntött vértől, rá hagyta magát beszélni, hogy
visszatérjen a hajóra, s engedje az orvosnak tenni, a mit akar.</p>
<p>A mint a kapitány nem láthatá többé, mi történik a parton,
Scudamore parancsot adott a kalózoknak, hogy forduljanak a négerek
elhagyott lakásaira s gyilkolják le azoknak védtelen
családjait.</p>
<p>A durva boszúittas nép ujjongva teljesíté a parancsot, a négerek
a magas szikláról nézték, mint gyilkolják le asszonyaikat, mint
vagdalják gyermekeiket a kősziklához, s mikor mindent megöltek,
mint gyujtják fel gunyhóikat, hogy a füst hozzájuk csapkod fel
róluk.</p>
<p>Ekkor előállt Scudamore s felkiálta hozzájuk:</p>
<p>– Ime négerek, láttátok, mint gyilkoltuk le családaitokat. Ti
magatok is hasonló sorsra fogtok jutni egyig, ha meg nem adjátok
magatokat, s a mi barátainkat, kiket magatokkal hurczoltatok, ki
nem bocsátjátok.</p>
<p>Kennedy észrevevé a cselt s átkozódva monda ellent.</p>
<p>– Ne higyjetek a szavaknak, ördögi ravaszság az egész, mi nem
vagyunk nekik barátjaik, mi nem ismerjük egymást.</p>
<p>– Kennedy, ne légy gyáva, szólt szemrehányólag Scudamore, miért
tagadnád, hogy velünk egyetértve biztatád <span class=
"pagenum"><a name="Page_236" id="Page_236">-236-</a></span> fel e
barmokat, hogy ágyúink torkába jőjjenek. Légy bátor és hajigáld le
őket derék társaid segélyével késeink hegyébe, ah egy kalóz száz
négerrel felér, ne hagyd el magadat!</p>
<p>A négerek fenyegető kifejezésekkel kezdték Kennedyt és társait
körülfogni, ez aggodalmasan mentegeté magát.</p>
<p>– Derék férfiak, ne higyjetek ez ördög szavainak, mi sohasem
láttuk őt, ők nekünk ellenségeink.</p>
<p>– Ah Kennedy, te szégyenünkre válsz, hogy tagadhatsz meg
bennünket, midőn fekete lobogód van, mint nekünk? Ha sohasem láttuk
volna egymást, miről tudhatnám én, hogy a te balválladon egy
akasztófa jegye van, mit Dowerben sütöttek rá, mikor a pellengéren
álltál.</p>
<p>A négerek rögtön megragadták Kennedyt s lerántva válláról az
öltönyt, a mint az orvos szavainak valóságáról meggyőződtek,
levetették lábaik alá a kalózt, egy fölemelte rézfejszéjét, lábával
leszorítva áldozatja fejét.</p>
<p>– Egy hajszálát meg ne merjétek görbíteni! ordítá szinlett
dühvel Scudamore. A másik perczben lecsapott a bárd, s a
sziklatetőről lerugták Kennedy fejét.</p>
<p>Azután a többiét is.</p>
<p>Mire a félóra letelt, Scudamore visszatért Roobertshez, s
odamutatva a megrakott dereglyére, mondá:</p>
<p>– Itt az árulók fejei…</p>
<h3>III.</h3>
<p>A passzat-viharok időszaka beállt. Mindennap hajótörésekről
lehete hallani. Az ég és a tengerek elemei szakadatlan csatában
voltak egymással, elnémítva az emberek kisszerű harczait.</p>
<p>Barthelemy hire pihent. Az angol és hollandi factoriek jól
tudták, hogy hajói a Cap-Corso kikötőjében horgonyoznak. Ki merne
ily időben a tengerre szállani, hogy az Istent kisértse? A
legbátrabb kalóz szive is remeg, ha eget és tengert egy éjjé válni
lát, melyben csak a villámok világítnak. <span class=
"pagenum"><a name="Page_237" id="Page_237">-237-</a></span>
Ördögnek kellene annak lenni, nem embernek, ki e világítás mellett,
a mennydörgés és viharordítás közepett harczra merne szállni.</p>
<p>Barthelemy nyugszik Cap-Corso partjain, kalózai isznak,
mulatnak, vendégeskednek; mit tehetnének egyebet e rettentő időben,
midőn minden reggel friss hajóromokat hány ki a tenger a
partra?</p>
<p>A kormányok ez idő alatt csendesen gyűjtögetik hadihajóikat a
vakmerő kalóz ellen, ki egy egész világrészt meg mer támadni
egyedül; csupán a whydaci kikötőben tizenegy hajó áll már készen,
mik a 80 ágyús «Salamon király» s a 110 ágyús «Fecske» után
várakoznak még, hogy a passzat-szelek elmultával rögtön
meginduljanak Rooberts elfogására.</p>
<p class="center">* * *</p>
<p>A vihar tombol, a tenger föl van háborodva, a fekete fellegek
oly alant járnak, hogy uszályaikkal szinte a hullámokat söprik, s a
tenger oly fehér, mikor tajtékos habhegyeit a felhőkig
feltolja.</p>
<p>A láthatár sötét lilaszinbe van borulva, melyet örök villogások
szaggatnak keresztül. A lilaszin ború fenékszinében egy küzdő hajó
látszik felcsavart vitorlái fehér keresztezetével, ugyanaz
mindannyiszor feketén tünik elő, midőn a villámlobbanás megfehéríté
körüle a tájat.</p>
<p>Ez a King Salomo.</p>
<p>Egy délczeg háromárboczos hadigálya, mely körül ablakos három
födélzetével úgy látszik a habok között, mint egy háromemeletes
ház, szárnyakkal. Ablakai és lőrései most mind be vannak
szegezve.</p>
<p>Az eső hull, a hajó körül a fekete hojszák s a fehér vészmadarak
röpkednek sikongva, a hab mélye olykor fölveti a hajót körüluszkáló
czápákat, mik éhesen néznek fel egy pillanatig mozdulatlan hideg
szemeikkel a remegő hajósokra.</p>
<p>Minden ember keze tele van dologgal; Trahern kapitány
<span class="pagenum"><a name="Page_238" id=
"Page_238">-238-</a></span> a középen áll, a legmerészebbek a
vitorlákon csüggnek, azokat kötözve tekercsbe, egy része a kidült
árbocz helyébe iparkodik fölállítani a segélyárboczot, amott a
szivattyúk működnek munka által felhevült legények kezei alatt, a
kormányt négy ember fogja, megfeszítve minden erejét, ha egy-egy
erősebb hullámroham jő a hajó ellen.</p>
<p>A megnyugvás perczeiben beszélgetnek egymással a kormányon
állók.</p>
<p>– Minő vihar! Lehetetlen, hogy kikötőbe jussunk valaha.</p>
<p>– Az imént csaknem fenmaradtunk az égben, úgy felhajított
bennünket a hullám.</p>
<p>– Jézus segíts! Úgy hull a menykő, mint az érett vaczkor, most
mindjárt belénk üt.</p>
<p>– Csitt, látjátok a szent Elm tüzét? ott az árbocz hegyén, szólt
Philipps, a kormányos, társaihoz.</p>
<p>– Szent György, ne hagyj! ott lebegnek valamennyi árboczon, mint
valami gyertyavilág, suttogák azok borzadálylyal.</p>
<p>– Ez rosszat jelent, a szent Elm lángja csak a veszendő hajók
árboczán szokott megjelenni. Nézzétek, hogy tánczolnak.</p>
<p>– Vigyázz! kiálta a kapitány a kormányosoknak. Már késő volt
vigyázni; míg ők az árboczokon megjelenő villanytüneményt bámulák,
egy iszonyu hullám közelge a hajó felé, mintha egy egész átlátszó
hegyláncz indult volna meg. Minden törekvés hasztalan volt a hajót
elfordíthatni előle, a legmagasabb árbocznál magasabban közelge a
roppant vízhegy, hányva a tajtékot legtetején. Az emberek a
mellvédbe s a kötelekbe fogództak. Egyszerre sebesebben emelkedik
fel a hajó, felhajítva a toronymagas hullám tetejére, a másik
perczben tulsó oldalára csapott át, árboczaival a vízbe vágva, s
egy utó-hullám keresztülözönlött rajta.</p>
<p>Néhány percz mulva ismét egyenesen állt a gálya, megfürösztve,
<span class="pagenum"><a name="Page_239" id=
"Page_239">-239-</a></span> mint egy elbukott hattyú, az emberek
megrázkódtak a víztől s tovább láttak dolgaik után.</p>
<p>– Nézd, az Elmtűz még most is ott van az árboczon! kiáltá
Philipps, ha pokolbeli tűz nem volna, e hullámcsapástól el kellett
volna aludnia.</p>
<p>– Ezek a vészmadarak is éreznek valamit, hogy mindenütt
nyomunkban vannak.</p>
<p>– Jack azt állítja, hogy ő a mult éjjel látta a tengeri
kísértetet.</p>
<p>– Való ez Jack?</p>
<p>– Miért mondanám, ha nem láttam volna? ti aludtatok, én magam
voltam a kormányon. Egyszer a távolból egy hajó alakja jött felénk.
Alig látszott a vízben úszni, s szél ellenében haladt. Ember-alakú
árnyak mozogtak rajta, úgy téve, mintha vitorlákat húznának alá s
fel, a kapitány mint egy ködalak járt jobbra-balra. Én ijedten
rákiálték a kisértetre s erre az egyszerre eltünt szemem elől, de
még ezután is elég jól hallám a szélzúgás s a habok csapkodása
közül a kísértetalakok szavait, s a rémhajó köteleinek verődését a
vitorlafákhoz.</p>
<p>– Ez rosszat jelent.</p>
<p>A kormányosok félénken tegintgettek szét az elborult látkörön,
mint szokott az, ki rémmeséket hallott.</p>
<p>– Nézd! nézzetek oda, mondá Philipps, egyszerre a szürke
homályba mutatva, szent György nevére mondom: a rémhajót látom
ott.</p>
<p>Társai lélekzetüket visszafojtva követék szemeikkel
ujjmutatását. A villám lobbant s valamennyien keresztet vetének
magukra.</p>
<p>– Ott van!</p>
<p>– Mit láttok ott? kiálta a kapitány, észrevéve kormányosai
meglepetését.</p>
<p>– A kisértethajót uram… szólt reszketve egyik.</p>
<p>Trahern szemügyre vette távcsövével a mutatott tárgyat.</p>
<p>– Az nem kisértethajó, monda kevés vártatva.</p>
<p>– Mi volna más, uram? Lehetne-e élő ember, ki ily <span class=
"pagenum"><a name="Page_240" id="Page_240">-240-</a></span>
viharban kifeszített vitorlákkal szálljon a tengerre, miként ez?
Nézd, mily sebesen közeledik felénk! a hullámokat megveti, és repül
mint madár.</p>
<p>– Ez nem kisértethajó, ismétlé a kapitány, hanem kalóz!</p>
<p>– Eleven ördög, dörmögé Philipps.</p>
<p>– Bizonyosan Barthelemy lesz, mondá Trahern. Minő kár, hogy
közel nem juthatunk hozzá, most elfognók rögtön. De ki tudna
csatázni ily viharban?</p>
<p>A kalózhajó sebesen közelgett a King Salomo felé. Néha elborítá
a hullám, másik perczben ismét egyenesen állt s folytatta
irányát.</p>
<p>– E vakmerő ficzkók! kiálta Trahern. Úgy látszik, még ők
iparkodnak velünk összejönni.</p>
<p>– Ezek nem emberek, szólt Philipps. Ha ember rohanna így
hullámokon keresztül, százszor összetörhetné magát hajóstól
együtt.</p>
<p>A kalózhajó világosan üldözni látszék Salamon királyt, vele egy
szél alá érve, minden módon azon törekvék, hogy mellé juthasson. E
törekvése azonban mindig meghiusult a hullámzaj miatt, mely mintegy
felsőbb hatalom, kénye-kedve szerint hajigálta mindkét hajót
jobbra-balra, s ha egyszer-egyszer lőtávolságnyira hozta őket, a
másik pillanatban ismét félmérföldnyi távolba lódítá.</p>
<p>– Más jó lélek ilyenkor Istent imádna, szólt Philipps. Ezeket
meg a vihar sem ijeszti vissza. Hah! minőt csapott most egyszerre a
villám a két hajó közé. Az ég tüzei tiltják a közeledést.</p>
<p>A kalózhajó rögtön behúzta minden vitorláját s nemsokára lehete
látni, hogy a nagy dereglyét eresztik a vízre s abba húsz kalóz
beleül s elkezdenek evezni a Salamon király felé.</p>
<p>A hadihajón kétszáz fegyveres volt s nyolczvan ágyú; Trahern el
nem képzelheté, mit akar e tizedrésznyi nép ellene?</p>
<p>A dereglyét hányta-vetette a hullám, de a húsz ficzkó
<span class="pagenum"><a name="Page_241" id=
"Page_241">-241-</a></span> evezőcsapásai szél és hullám daczára
közelébb juttaták azt a gályához.</p>
<p>Ekkor a dereglye párkányára egy óriási férfi lépett fel, meg sem
tántorodva a hánykodó hab tetején s szájához illesztve a
hangcsövet, dörgő mély hangon átkiálta:</p>
<p>– Trahern kapitány, Rooberts Barthelemy felszólít ezennel, hogy
add meg magadat neki a King Salomo népeivel együtt, életre
halálra!</p>
<p>A felszólító Skyrme volt.</p>
<p>Trahern előállítá fegyvereseit s megboszankodva a kalózok
vakmerőségén, mely a szemtelenséggel volt határos, parancsot adott,
hogy az ágyúkat irányozzák ellenük. Tüzérei azt felelék, hogy az
ágyuk mind meg vannak nedvesedve.</p>
<p>– Az hazugság! kiálta Trahern, hisz fedve vannak mindig.</p>
<p>– A ki ellenáll, irgalom nélkül meghal! hangzék újra még
közelebbről Skyrme dörgő szava. A tengerészek sápadtan néztek maguk
elé.</p>
<p>– Mit bámultok semmirekellők! kiálta Trahern. Fegyvert fogjatok
s törjétek össze a vakmerő gazembereket!</p>
<p>– Mit? hát halandó emberek ezek? kiálta fel Philipps, a kik
ellen küzdeni, a kiket megölni lehet? Látott már valaki ördögöt
meghalni valaha? Köszönöm! én ördögökkel nem harczolok.</p>
<p>S ezt mondva elveté fegyvereit magától.</p>
<p>– Mi sem, egyikünk sem! kiáltozák valamennyien, fegyvereiket
kilövöldözve a légbe és elhajigálva. Trahern egyedül hagyva látta
magát.</p>
<p>– És ti ily szégyent akartok hozni magatokra, hogy tízszer
kevesebb erő előtt lerakjátok fegyvereiteket! Emberek! térjetek
magatokhoz, hisz ezek sem lelkek itt.</p>
<p>Azokat semmi erő sem birhatta rá, hogy fegyvereiket a rablók
ellen irányozzák, kik csáklyáikkal már a gálya oldalába
kapaszkodtak.</p>
<p>– Védni fogom hát én egyedül magam a hajót, kiálta <span class=
"pagenum"><a name="Page_242" id="Page_242">-242-</a></span>
kétségbeesetten a kapitány, s felragadva egy karabint, a rablók
közé lőtt vele.</p>
<p>Nem talált senkit, mert saját emberei félre rángatták kezeit, s
nem engedék, hogy másodszor lőhessen megtámadóikra.</p>
<p>Egy percz mulva a kalózok urai voltak a Salamon királynak.</p>
<p>A nép nem mert nekik ellenállani, oly pokolbeli magasságon állt
már hirnevük, hogy a mit ők akartak, semmi sem volt lehetetlenség,
a remegő mindennapi emberek elveszték lelküket e másvilági
lényeknek hitt szörnyekkel szemben, s hol tizannyian voltak, még
csak az ellenállást sem merték megkisérteni.</p>
<p>Ha okiratok nem bizonyítanák, hihetlen volna, hogy húsz kalóz
egy nyomorult dereglyével a legnagyobb vihar közepett elfogjon egy
hadihajót, melynek nyolczvan ágyúja, kétszáz fegyverese s bátor
kapitánya van.</p>
<hr class="tb" />
<p>A tizenegy hajó a whydahi kikötőben csak a passzatszelek
elmultát s a King Salomo megérkeztét várta, hogy Rooberts ellen
kiinduljon.</p>
<p>A passzatszelek még javában dühöngtek, mikor már Rooberts ott
állt a whydahi kikötő előtt, maga után vontatva a Salamon
királyt.</p>
<p>A Royale Fortune minden árboczán fekete zászlók lobogtak, a két
vitorla közé egy négyszegű zászló volt kifeszítve, azon egy ijesztő
rémkép: lándzsával keresztülütött csontváz, kezében fövényóra és
keresztberakott csontok, vérző szive lábainál feküdt. A Kopó
zászlójára pedig egy vörös palástú férfi volt festve, kezében
lángoló pallossal, melynek hegyére halálfő volt szúrva. A
főárboczokon Szent György lobogója kigyódzott.</p>
<p>A vihar zugása közepett a King Salomo elfogott zenekarának
pokoli dobpörgése és trombitaharsogása szólt, melyhez irtózatos
dalt énekelt a vad kalóz nép. Így vitorláztak be a kikötőbe.
<span class="pagenum"><a name="Page_243" id=
"Page_243">-243-</a></span></p>
<p>A legelső lövésre mind a tizenegy hajó megadta magát. Rooberts
valamennyi hajó kapitányait a Royale Fortune födélzetére
összegyűjtve, ott pompás lakomát rendelt számukra, melyhez azok
rövid kinálás után hozzáültek, egyetlenegyet kivéve, Fletchert, ki
határozottan megtagadta a rablók asztalához való leülést, a velök
együtt ivást és dorbézolást. Barthelemy megengedé neki, hogy
tetszése szerint háttal üljön az asztalhoz.</p>
<p>Ebéd vége felé, mikor a bor földerítette a kedélyeket,
Roobertsnek jó kedve támadt, megengedé a kapitányoknak, hogy
hajóikat tőle visszaváltsák, megalkudván velök nyolcz fontnyi
aranypor-harácsban.</p>
<p>Azok rögtön készek voltak letenni a sarczot, Fletcher ezt is
megtagadta; ő úgy mondá, rablóktól nem fogad el kegyelmet, s
hajóját nem veszi meg, hogy becsületét eladja, tessék vele a
kalóznak azt tenni, a mit akar.</p>
<p>Úgy szólt, mint valódi angol.</p>
<p>Rooberts rögtön parancsot adott ki, hogy tüzet kell vetni a
Fletcher hajójába, s azt megégetni minden rajta levő áruneműekkel
egyben.</p>
<p>Asphlant vevé át a teljesítendő parancsot, ki nemsokára
visszatért azon jelentéssel, hogy a kérdéses hajó áruneműi nem
egyebek, mint nyolczvan néger rabszolga, s miután nem bizonyos
róla, hogy a szerecsent meglehet-e gyujtani, mit tegyen velök?</p>
<p>Rooberts szemei pokoli tűzzel villogtak.</p>
<p>– Szerecsenek? kérdezé fogcsikorgatva. Hányjátok őket a
tengerbe, hadd úszszanak.</p>
<p>Asphlant egy szót sem szólt többet, hanem indult a parancsot
teljesíteni. A gentlemanek ittak tovább.</p>
<p>Mulatságukat időközönkint félbeszakasztá egy-egy irtózatos
vérfagylaló halálordítás, arra egy perczig félbeszakadt a
tivornyaének, megállt az ajkakhoz emelt pohár, másik pillanatban
folytatták a mulatságot. A vigalmat tüzijáték fejezte be, Fletcher
felgyujtott hajója, mely lángjaival köröskörül megvilágítá szépen a
kikötőt. <span class="pagenum"><a name="Page_244" id=
"Page_244">-244-</a></span></p>
<p>A négerek párosával voltak egymáshoz békózva, és a tengeröböl
tele volt czápákkal; valahányszor egy párt belehajítottak a
tengerbe, körül vér lepte el a habot, a halálordítás alatt
mindannyiszor egy poharat üríte ki Rooberts, felordítva: «a
hispaniolai gunyhóért!» A néger mind ott veszett és Rooberts még
sem volt ittas.</p>
<p>Késő éjszakán váltak el a kapitányok tőle, szerencsés
viszontlátást kivánva neki. Rooberts mind valamennyinek
bizonyítványt szolgáltatott az átvett harácsról, mely az okiratok
közt fönmaradva, ekként hangzik:</p>
<p>«Mi, a szerencse lovagjai, tudtára adjuk mindenkinek a kit
illet, hogy **hajó **kapitányától nyolcz font aranyport harácsul
fölvettünk, melynek következtében az említett hajót szabadon
bocsátók. Kelt pecsétünk és saját aláirásunk alatt, a whydahi
kikötőben 1722. év január 13-án. Rooberts Barthelemy. Glasby
Henry.»</p>
<p>A vihar megszünt, rá csendes éjszaka következett; feljött a
hold, tündérvilági fényt árasztva szét a tengeren; Rooberts karjait
összefonva állt hajója párkányán a távol csillagokra bámulva.</p>
<p>Mennyi bort és mennyi vért elpazarlott, hogy magát leittasítsa,
hasztalan! sem bor, sem vér többé mámort, feledést neki nem
adott.</p>
<p>Oh nem feledést, azt az édes öntudatlanságát a léleknek,
helyette inkább emlékezetet, fájó viszhangjait a multnak.</p>
<p>Ezek a csillagok valami bűverővel vannak a lélekre, ha sokáig
néz rájok az ember, kilopják belőle a lelket, s odaviszik, a hova
nem akar, a hova menni fél.</p>
<p>Mit látott Rooberts a csillagokban? Ifju éveit látta bennök,
szeliden ragyogó képekben lefestve, egy egészen más életet, annyira
különbözőt a mostanitól, mintha vagy ez, vagy az csak álom
volna.</p>
<p>Pedig így volt. Ott enyelgett körüle a három gyermekleány,
vadvirágból koszorút füztek homlokára, szelid csókkal odatűzték,
játszadoztak, nevetgéltek. A pálma oly halkan susogott.
<span class="pagenum"><a name="Page_245" id=
"Page_245">-245-</a></span></p>
<p>Együtt ültek a kis gunyhóban, az anya a nagy karszékben
veszélyekkel kalandos mondákat regélt, mik hirneves bajnokokkal
estek, a leánykák oly félve tekintgettek az elsötétült ablakra,
melyen a puszta éj kezde benézni, a mint a kandalló tüze lassanként
kialudt, míg Villiam keble nyugtalan vágyaktól kezde dagadni,
megküzdeni ez ismeretlen veszélyekkel, s olyan hirnevet szerezni,
mint azon hősök, kiket a rege örökít. A pálma oly halkan
susogott.</p>
<p>Épen így sütött a hold, a déli táj holdéje fényesebb, mint az
északi nappal. A szép, szerelmes menyasszony keblére simulva szólt:
mint szeretlek, mily boldog vagyok, együtt fogunk élni halni.
Villiam keblére hajtá le fejét, s az egész mennyországot tartá
karjai közt. A pálma oly halkan susogott.</p>
<p>A lányka kinn ült a zöld partokon, fehér kendője lebegett a
szélben, ott várta epedve, várta imádkozva; mint repesett szive,
midőn vitorlát látott közeledni, a távol láthatáron ismerni vélte a
nyulánk árboczokat, melyek szemei előtt feltüntek, s lelkével
százszor bejárta a tért, mely közöttük feküdt, keble hevült, lelke
égett a vágy és az öröm miatt, látva, hogy az mindig közelb-közelb
repül, csókjait hinté elébe…</p>
<p>– Micsoda hajó lehet az, kapitány? kiálta Rooberts mellett Moody
durva, dörmögő hangja.</p>
<p>Rooberts összerázkódott, fölriasztva éber álmaiból, s félig
ijedten, félig haraggal tekintett a kérdezőre.</p>
<p>– Micsoda hajóról beszélsz?</p>
<p>– Arról, melyet tovább félóránál bámulsz velem együtt, azok a
nagy vitorlák, mik a láthatáron föltüntek.</p>
<p>Rooberts csak akkor vevé észre a hajó alakját, melynek képét
ábránd-ittas lelke átszőtte álomképei közé, s mely sebesen látszott
közeledni a tengeröböl felé.</p>
<p>– Hahó! Elő a Kopóval! kiálta Rooberts. Talpra fiuk!</p>
<p>– Ma nem! kiálta egy ficzkó a másik hajóról. Menjen a Royale
Fortune, ti ittatok eleget, mi józanok vagyunk, s józanul az apám
lelke se harczolt. <span class="pagenum"><a name="Page_246" id=
"Page_246">-246-</a></span></p>
<p>– Micsoda beszéd ez?</p>
<p>– Ez olyan beszéd, hogy nálunk ma este elfogyott a rum és
czukor, míg a Royale Fortuneön még a hal is punchot iszik.</p>
<p>– Hát gazemberek, én gyártom a czukrot meg a pálinkát, hogy
tőlem kéritek azt? Ha elfogyott, szerezzetek. Ahol a láthatáron egy
portugal gálya, az hoz czukrot, a mennyi kell, rohanjatok utána s
itassátok meg magatokat.</p>
<p>A gálya ezalatt oly közel jött, hogy vitorláit meg lehete
számlálni a fényes éjszakában s akkor egyszerre visszafordult s
elkezde ismét távozni.</p>
<p>– Utána sietve! Kiálta Rooberts. Nézzétek. Már észrevett
bennünket és menekülni kiván. Skyrme! munkára gyorsan, ne hagyjátok
megszabadulni. Vadászatra Kopó, hajrá!</p>
<p>A Kopó rögtön kifeszíté minden vitorláját, a főhajó legénysége
prédaszomjasan rohant önkénytesen a Kopó födélzetére, s a kedvező
szél nyomása alatt üldözőbe vétetett az ismeretlen gálya, mely
mindig közelebb-közelebb érve a Kopó által, nem sokára azzal együtt
letünt a láthatárról.</p>
<hr class="tb" />
<p>Ez a gálya volt a «Fecske», a legfélelmesebb angol hadihajó, a
két legvitézebb kapitány vezénylete alatt, az egyik volt Ogle
Dávid, a másik – Rolls!</p>
<p>Midőn Barthelemy valamennyi hajónak urává tette már magát,
melyek ellene ki voltak küldve, akkor a Fecske egyedül indult meg
őt fölkeresni és legyőzni.</p>
<p>A kikötőhöz érve messziről meglátták a félreismerhetlen
kalózhajókat s egyenesen rajtok akartak ütni; előbb azonban egy
félelmes zátonyt kellett megkerülniök, melyet «Franczia zátonynak»
neveznek. S a kalózok e visszavonulást félelemnek magyarázva,
üldözésükre rohantak.</p>
<p>A Fecske csak haladt előre, a Kopót a sík tengerre csalta maga
után, s mikor már annyira el voltak, hogy <span class=
"pagenum"><a name="Page_247" id="Page_247">-247-</a></span> az
ágyúdörgés nem hallatszott a kikötőig, akkor utól hagyta magát
érni.</p>
<p>A rablók egyszerre ordítva ránták fel fekete zászlóikat az
árboczokra s nyílsebesen vágtattak a Fecske mellé. Skyrme legfelül
állt, hosszú csáklyáját kapaszkodásra tartva készen.</p>
<p>– Barthelemy és a halál! ordítá a rablósereg rettentő
hangon.</p>
<p>Azon pillanatban irtózatos mennydörgéssel szólaltak meg a britt
hajó ágyútelepei, egyszerre pusztító tüzet szórva a kalózok soraira
s füstfellegbe borítva a Kopót.</p>
<p>A mint a füst szétoszlott, a rablók még elrémülve álltak, mintha
a közéjük ütött villám megfosztotta volna őket a gondolkozástól. A
födélzeten irtózatosan szétzúzott holttetemek hevertek, a fekete
zászló le volt lőve az árboczról, csak Skyrme állt még és nem
veszté el lelkét.</p>
<p>– Előre gazemberek! ordítá dühösen, mit bámultok magatok elé?
huzzátok föl újra a zászlót s ki a csáklyákkal!</p>
<p>A kalózok erre hirtelen fölhúzták újra lobogójukat; «előre!»
ordítá Skyrme mennydörgő hangon.</p>
<p>Erre egy második roppanás dörgött le a britt ágyúkról rájok. A
zászló ismét leesett, de leesett Skyrme is, egy ágyúgolyó mind a
két lábát elsodorta.</p>
<p>A rablók elveszték lelküket; odarohantak a kormányoshoz s
kényszeríték, hogy forduljon vissza s kifeszíték vitorláikat a
menekülésre.</p>
<p>– Ne hagyjátok magatokat! ordítá Skyrme az árboczba fogózva,
szégyen gyalázat reátok! kapaszkodjatok a hajóba s rohanjatok a
födélzetre, haljatok meg hős halállal!</p>
<p>A vén kalózok erre végső vakmerőséggel kezdék hajójukat a
Fecskéhez közel faroltatni, s már-már sikerült azt elérhetni
csáklyáikkal, midőn egy harmadik lövés recsegve törte ki a
főárboczot, vitorláival együtt, leterítve azt a vízbe. <span class=
"pagenum"><a name="Page_248" id="Page_248">-248-</a></span></p>
<p>Veszve voltak. Még csak harczolniok sem lehetett többé.</p>
<p>– Vessétek a zászlót a vízbe, ne kapja meg az ellen! hörgé
rekedten Skyrme, kinek óriási termetéből csak fél teste volt még
meg. Rohanjatok a lőporos kamrába s lőjetek bele a hordóba.</p>
<p>Öt kalóz rögtön pisztolyt ragadva futott a födélzet alá s egy
pillanat mulva mennydörgő ropogás hallatszott, a hajó közepéből
magas füstoszlop lövellt fel sebesen; egyéb kárt nem tett. A lőpor
kevés volt arra, hogy a hajót szétvesse. Az öt kalóz kinlódva és
átkozódva feküdt a kamrában, feketére égve, mintha előre
átalakultak volna ördögökké. A kormányost földreveté a pukkanás, ki
mintha egyéb baja sem volna, a castor kalapja után kiáltott, mely a
tengerbe repült.</p>
<p>Az angolok rögtön elfoglalták a legyőzött hajóroncsot, melynek
födözete csak holtakkal és sebesültekkel volt megrakva.</p>
<p>Ez utóbbiakat fölszedték és bekötözék.</p>
<p>– Hozzám ne nyuljatok! ordítá Skyrme emberentúli dühvel, mindkét
kezébe kardot ragadva s kétségbeesett viadalt kezdett a földön
fekve. A legbátrabb katonáknak alig sikerült lefegyverezni a béna
óriást, kinek midőn roppant kezeit lebilincselék, hogy lábait
bekötözhessék, lánczaival tépte szét kötelékeit s azzal még egy
utolsó erőfeszítéssel kettészakítá a kezére vert lánczot és
meghalt.</p>
<p>Barthelemy ezalatt, hogy az idő ne teljék munka nélkül, egy
Indiákról jövő hajót fogott el.</p>
<p>A hajó kapitánya, Hill Jonathan, jovialis ficzkó volt, a kalózok
hivására leült velük reggelizni, az első pohár után te és tu lett
valamennyivel s második után felhívta őket pohárversenyre, fogadva,
hogy ő valamennyit képes leinni.</p>
<p>A nemes versenyzés alatt minden ivónak sorba kellett énekelni a
maga nótáját; Hill Jonathannak kettő-három is volt; «énekeld el
most te a magad nótáját Barthelemy!» szólt ez végre a
kalóz-vezérhez fordulva. <span class="pagenum"><a name="Page_249"
id="Page_249">-249-</a></span></p>
<p>– Én nem tudok dalolni; felelt ez hidegen.</p>
<p>– Ej pedig eltanulhattál volna egyet azok közül, miket
úton-útfélen énekelnek rólad, teszem föl ezt: «Útra kelt a fehér
galamb, utána a sötét ölyü; az egyik az én kedvesem, a másik a
kalózkirály.»</p>
<p>Barthelemy összeborzadt.</p>
<p>– Hol hallottad te ezt a dalt?</p>
<p>– Hohó öcsém, egy gyönyörű szép lánykától, kihez hasonlóról a
lelked sem álmodott soha; kár, hogy már mást szeretett.</p>
<p>– Szólj, mikor? hol?</p>
<p>– Hja, regényes kaland volt az. Hispaniola partján horgonyoztam
épen, midőn a szent-domingói négerek föllázadtak; huszadmagammal
voltam a parton édes vizért, midőn a távolból sikoltozást hallok.
Gyerünk! mondék társaimnak, segítsünk, ha szükség van ránk s
puskáinkat ragadva rohantunk a zaj felé. Három leány jött a dombon
alá, háromszáz négertől üldözve. A fekete gazemberek ujjongva
rohantak utánuk s mindig közelebb érték őket. A leánykák nem
futhattak gyorsan, mert egy nagy karszékben öreg anyjukat
hurczolták magukkal. Hajrá! kiálték én, ne hagyjuk őket elveszni s
egyszerre közéjök lövettem a fekete ördögöknek. Azok szétfutottak
rögtön s míg ismét összeszedhették volna magukat, én és matrózaim
nyalábra kaptuk a szegény üldözötteket s árkon-bokron keresztül
csónakainkhoz futottunk velök. Mondhatom, hogy az a szép kis leány
olyan könnyű volt, mint egy kis madárka, elvittem volna ölemben a
világ tulsó végeig.</p>
<p>– Beszélj tovább… suttogá Barthelemy, alig érthető hangon.</p>
<p>– Ugy-e? érdekel, hogy szép leányról van szó? Pedig emlékezett
ám rólad is ez a szép leányka, de hogyan? Ő készíté rád ezt a dalt,
mely neked nem igen hizelg. Volt neki valami kedvese, ki messze
útra távozott, szegényt mindig féltette tőled s ahányszor
imádkozott érte, mindig utána tevé, hogy Rooberts Barthelemyt
sülyessze <span class="pagenum"><a name="Page_250" id=
"Page_250">-250-</a></span> el az Isten a mély tenger fenekére.
Szegény leány, hogy szerette azt az eltávozott fiút! minden hajóst
megkérdezett, a kivel csak összejöttünk, nem látták-e azt a gályát,
melyen Villiam elutazott? nem beszéltek-e ő vele? úgy fájt a szívem
szegényért! Én elhagytam őt Dublinban; nem tudom, rátalált-e már
azóta kedvesére?…</p>
<p>Barthelemy lassankint elkábult e beszéd alatt, ajkán elállt a
lélekzet, szemei meredten néztek maguk elé, halálsápadt arczán
valami tébolyodott mosolygás vonult szét.</p>
<p>– Nézzétek! a kapitány megőrült! hogy mosolyog! suttogták a
kalózok elborzadtan kelve fel székeikről.</p>
<p>– Mi lelt öcsém? kiáltá Hill, vállára ütve Roobertsnek; ez
hirtelen összerendült az érintésre s arczán az őrült mosolygást
mély bús melancholia váltá fel.</p>
<p>Fölkelt az asztaltól s megfogva Hill kezét, félrevonta őt
magával, karját karjába ölté s a hajó orrába érve vele, tompa,
el-elfulladó hangon mondá neki:</p>
<p>– Kapitány! Ez a nap utolsó napja életemnek. Érzem, tudom, hogy
ma elfogok veszni. Nem szükség kérdezned, miért? az az én bajom. A
kalóznak is vannak babonái. A hajós előre tudja, hogy el fog
veszni, ha a tengerrémmel találkozott. Az én lelkemnek is van ily
réme, ma találkoztam vele; nem tudom hogyan, mi által? de el fogok
veszni. Az elfogott King Salomo fenekében tízezer font sterling
aranypor van elrejtve; ha én el fogok veszni, ez aranyat vedd
magadhoz – kárpótlásul elrablott javaidért.</p>
<p>Hill végigbámult a kalózon s azzal visszament a többiekhez.</p>
<p>– Kapitánytok olyan részeg, hogy azt sem tudja már, mit
beszél.</p>
<p>Egy óra mulva a kalózok legnagyobb része az asztalok alatt
hevert ittasan, alig kettő-három ült még az asztal mellett, győzve
a versenyt Jonathan urral, midőn a kormányos kiáltása hangzék:</p>
<p>– Vitorla jő! Nagy vitorlák! <span class="pagenum"><a name=
"Page_251" id="Page_251">-251-</a></span></p>
<p>E kiáltás néhányat kijózaníta a kalózok közül, s a kik
föltápászkodva a jelentett hajó elé néztek, mindnyájan megismerék
benne a mult éjjel látott hajót.</p>
<p>Valami névtelen ijedtség fogott el mindenkit. Hirtelen fölrázták
ittas társaikat mámoros álmaikból s mutatták nekik a közelgő hajót
és siettek Roobertssel tudatni a hírt.</p>
<p>Rooberts észrevevé arczaikon az ijedelmet. Hidegvérrel monda
nekik:</p>
<p>– Ez bizonyosan a tegnapi portugal czukrász, ki a Kopó elől fut
s a kikötőbe akarva menekülni, két tűz közé hozza magát.</p>
<p>– Ez nem portugal czukorhajó, uram, szólt egy kalóz remegő
hangon, szolgáltam rajta, mielőtt hozzád átszöktem, jól ismerem; ez
a «Fecske».</p>
<p>– Nos? szólt megvető mosolylyal Rooberts. És ha az volna, az én
uri barátim nem volnának elég merészek vele összetalálkozni?</p>
<p>– A hajón százhúsz ágyú van s egyike ez a legjobb
vitorlásoknak.</p>
<p>– Mind nem tesz semmit. Kik a kapitányai?</p>
<p>– Az egyik Ogle Dávid, a másik Rolls.</p>
<p>– Rolls! ismétlé magában megdöbbenve Rooberts.</p>
<p>– Tehát még is jól sejtettem. – Föl fiuk! üssétek meg a dobot,
föl a zászlókkal, feszítsétek ki a vitorlákat, készüljetek a
csatára! Nem kell félni, a harcz Istene velünk van.</p>
<p>A rablók futottak fegyvereikért, a tüzérek ágyúikhoz álltak,
Rooberts kabinjába távozott, vezéri öltönyét fölveendő.</p>
<p>Nemsokára előjött ismét, fején széles karimájú kalap, hosszú
vörös tollal, melyet rubincsatt foglalt a szalaghoz, drágakövekkel
himzett öltönyét becses persa shawl szorítá derékban át, nyakába
széles arany-láncz volt vetve, melyről pompás gyémánt-kereszt
szikrázott, övébe gyöngyökkel kirakott pisztolyok voltak dugva, úgy
lépett elő, <span class="pagenum"><a name="Page_252" id=
"Page_252">-252-</a></span> oly büszkén, úgy fölékesítve, mint egy
vőlegény, ki menyegzőjére indul.</p>
<p>A rablók szeme mind ő rá volt irányozva. Mindenki azon hitben
élt, hogy ő előtte semmi sem lehetetlen.</p>
<p>Barthelemy odainté magához Moodyt, s fülébe súgott:</p>
<p>– Vén bajtárs, nem sejted-e, hogy ez az óra nehezebb lesz
mindazoknál, miket eddig keresztül éltünk? Erősen kell magunkat
viselnünk. Megkisértjük teljes vitorlákkal elvágtatni az ellenség
előtt; elfogadjuk az ő ágyúlövéseit és visszaadjuk. Ha
leárboczoztak bennünket, akkor iparkodunk a partra menekülni; ha ez
nem sikerül, belefogózunk az ellenségbe s vele együtt a levegőbe
röpítjük magunkat.</p>
<p>– Nagyon jól van, dörmögé a vén kalóz, pipáját fogai közt
tartva.</p>
<p>– Még egyet, Moody. Ha el találok esni, ragadjátok fel
holttestemet s vessétek a tengerbe. Ott a tenger fenekén akarok
feküdni.</p>
<p>A kalóz rábillenté fejét s rámormogá: «jól van».</p>
<p>Ezzel mindenki helyére állt. Rooberts kivonta kardját s nagy
büszkén fölemelve fejét, kiálta: «fel a horgonyokkal!»</p>
<p>A horgonyt felhuzták, a vitorlák kifeszültek, mindkét hajó
szélsebesen közeledett egymáshoz, lobogó zászlókkal.</p>
<p>A mint egy vonalba értek, egyszerre neki fordultak egymásnak. A
«Fecske» először lőtt; hatvan ágyú dördült meg egyszerre. A Royale
Fortune kiállta a lövést, egy vitorláját sem veszté el miatta s
csak három kalóz esett el.</p>
<p>– Hajrá! kiálta Rooberts, miénk az előny! s azzal negyven
ágyúval visszaadta a lövést a «Fecskének», mely nagyot hajolt a
dördülés után.</p>
<p>Akkor egy magányos pisztoly-lövés hallatszott a «Fecske»
fedélzetéről és Rooberts hanyattesett egy ágyúra holtan.</p>
<p>A golyó épen szívén ment keresztül. <span class=
"pagenum"><a name="Page_253" id="Page_253">-253-</a></span></p>
<p>A kormányos Stephenson látta őt lerogyni és nem véve észre rajta
a sebet, rákiálta:</p>
<p>– Ne feküdjél le kapitány, hanem nézz bátran a veszély elé s
vívj, a hogy férfihoz illik!</p>
<p>E pillanatban magasan szökellt föl melléből a vér.</p>
<p>Stephenson ezt látva, kétségbeesetten ugrott le az emelvényről,
odahagyva a kormányt s vad ordítással veté magát Rooberts testére,
hangos zokogással kiáltva fel: «meghalt!»</p>
<p>A veszélyes pillanatban megbénítá a rablókat e vészkiáltás,
névtelen ijedtség fogta el sziveiket, ordítva rohantak a kapitány
holttestéhez valamennyien.</p>
<p>Moody jobbra-balra taszigálta őket, s a holttesthez érve, azt
fölkapta hirtelen, s a korláton keresztül belehajítá a
tengerbe.</p>
<p>Roobertssel oda volt a kalózok lelke. Sem harczra, sem
menekülésre nem gondoltak többé. Azon pillanatban gyáva
önfeledéssel hányták el fegyvereiket s megadták magukat. Senki sem
tudta, mit tegyen: mint egy fejevett test, összerogytak
önmagukban.</p>
<p>Csupán Scudamore gondolt valamire. Megpillantá az ellenhajón
Rolls arczát, s kanóczot ragadva futott le a lőpor-terembe.</p>
<p>Annak ajtaja előtt Glasby Henryt találta kivont karddal.</p>
<p>– Hát te miért állsz itt? riada rá.</p>
<p>– Hogy téged be ne bocsássalak, felelt Glasby, kitekerve a
kanóczot az orvos kezéből és elgázolva azt.</p>
<p>– Hej Asphlant! Moody! kiálta Scudamore. Itt áruló van.
Segítsetek betörni a lőporkamarát.</p>
<p>Kiáltásaira zaj támadt a kalózok között. Egy része föl akarta
vettetni a hajót, a másik ellenszegült, Glasby azalatt, míg a két
fél egymással tusakodott, teleönteté vízzel a lőporos hordókat, s
mire a kalózok hozzájutottak, nem tudták azokat többé
föllobbantani.</p>
<p>Egy óra mulva minden harcz nélkül el voltak fogva. <span class=
"pagenum"><a name="Page_254" id="Page_254">-254-</a></span></p>
<h3>IV.</h3>
<p>A serleg habja ki van öntve, fenekén csak a sepreje van még,
töltsük ki azt is.</p>
<p>Hill kapitány a csata alatt felkerekedett saját hajójával, s a
rablók aranyát magához véve, szépen odább állt vele.</p>
<p>Az elfogott kalózokat saját hajójukba zárva vitték a Cap-Corsóba
vissza.</p>
<p>Még e baleset sem birta őket megtörni.</p>
<p>A sebesültek nem engedték magukat bekötözni, letépték
kötelékeiket, s ha bilincsre verték őket, leszoríták lánczaikat a
fájó, vérző sebekre, s úgy vesztek el átkozódva, nem békülve ki sem
Istennel, sem emberrel.</p>
<p>A többiek vad rabló-dalokat énekeltek s gúnyos tréfáikkal
boszanták őreiket.</p>
<p>Egy közülök kezében méregetve a kiszolgáltatott kenyéradagot,
nevetve mondá: Ti ki akartok bennünket száraztatni, hogy a kötelet
megkiméljétek; e száraz kenyértől úgy megsoványodunk, hogy
elfügghetünk bátran egy czérnaszálon.</p>
<p>Párosával voltak összebilincselve egymáshoz. Egy közülök
elkezdett imádkozni, énekelni, a másik, a ki hozzá volt kötve,
oldalba rugja keményen.</p>
<p>– Mit akarsz ezzel elérni? kérdi tőle.</p>
<p>– A mennyországot! felel amaz kegyesen.</p>
<p>– Te? a mennyországot? rég átugrottad azt velünk együtt. Mi a
pokolba evezünk. A kapitány már ott vár reánk, mi is rangunkhoz
illő módon fogunk ott föllépni, s mikor bevitorlázunk a pokol
kikötőjébe, tizenhárom lövéssel fogjuk őt üdvözölni. Hurrah
Barthelemy!</p>
<p>A szegény megtérő bűnös nem szünt meg énekelni és imádkozni,
társai átkozódása közepett, míg azok egész komolysággal nem
folyamodtak a hajóskapitányhoz, hogy mentse meg őket azon embertől,
a ki ordításaival a többiek jókedvét zavarja s magát méltatlanná
teszi ilyen <span class="pagenum"><a name="Page_255" id=
"Page_255">-255-</a></span> jeles társaságra, vagy legalább vetesse
el tőle a közrend föntartása végett az imádságos könyvet.</p>
<p>A kalózok legveszélyesbjeit a «Fecskén» tarták fogva, köztük
volt Moody és Asphlant.</p>
<p>Azok ott összebeszéltek, hogy egy éjszakán kitörve börtönükből,
legyilkolják mind a két kapitányt, s egy még hatalmasabb kalóz
társulatot alakítsanak.</p>
<p>Egy közülök jónak látta magát megmenteni a többiek árán s
elárulá a tervet. Már akkor a rablóknak sikerült lánczaikat
lefürészelni, s azontul éjjel-nappal kelle őket őriztetni.</p>
<p>Scudamore a Royale Fortuneön hagyatott, meg volt neki engedve,
hogy szabadon járjon-keljen, s a sebesült kalózokat ápolhassa, a
kik engedték magukat ápolni.</p>
<p>Egy éjjel felbiztatá Scudamore a kalózokat, hogy az ő segélyével
szabadítsák ki magukat s inkább haljanak meg harczolva, mint
kivégeztetve. A kitörés pillanatában elárultatott az összeesküvés,
s nehogy ujra lehessen azt kezdeni, a mint a Cap-Corsóba értek,
rögtön összeült a hadbiróság, rövid úton elitélendő a
kalózokat.</p>
<p>Csak két osztályt kellett közöttük tenni; egyikbe jutottak a
főnökök, másikba az alárendeltek, amazok határoztak mindent, emezek
csak teljesíték. Amazokat tréfásan elnevezték felső
parlamentnek.</p>
<p>A felső parlament dolga rosszul ütött ki.</p>
<p>Halálra itéltettek valamennyien; köztük Moody, a vén hajós,
Asphlant, Sympson a nemes lord és Scudamore.</p>
<p>Csupán egyet mentettek föl: Glasby Henryt.</p>
<p>Nemes jellemét már hiréből ismerék, sokan köszönhették neki
éltüket, vagyonukat; sokszor menekülni akart a kalózok közül
életkoczkáztatással, mindannyiszor elfogták. A törvényszék szabadon
bocsátá őt egészen.</p>
<p>Tehát végre mégis megláthatta menyasszonyát.</p>
<p class="center">* * *</p>
<p><span class="pagenum"><a name="Page_256" id=
"Page_256">-256-</a></span></p>
<p>A hirhedett kalózok elpusztulása széthangzott az egész világban.
Sokan, igen sokan siettek hálát adni az Istennek, hogy e rémtől
megszabadítá a világot. Három fiatal leányzó sorba járta a dublini
templomokat, hálaimákat susogva az éghez, hogy meghallgatá
kérésüket s a rettentő kalózkirályt a tenger fenekére juttatá, s
utána tevék rebegve: «és őrízd meg a mi kedvesünket Villiamot, s
hozd őtet mihozzánk vissza!»…</p>
<p>… Az ő kedvenczük, Rooberts Barthelemy száz ölnyi mély víz alatt
feküdt korallok és tengeri csigák között.</p>
<hr class="chap" />
<p><span class="pagenum"><a name="Page_257" id=
"Page_257">-257-</a></span></p>
<h2>UTÓHANG A «VARCHONITÁK»-HOZ.</h2>
<p>«Mennyi bombaszt!» fogja mondani a <i>századvégi</i> olvasó, ha
a kuriozitása rávitte, hogy ezt az elbeszélést átlapozza.</p>
<p>És igaza lesz. Biz ez már mind bombaszt <i>mai napság</i>.</p>
<p>De hát ennek az elbeszélésnek is eczetágya van.</p>
<p>Nem regénynek készült ez, hanem drámának.</p>
<p>1853-at irtunk. A Bach-korszak virágévadját. A földön feküdt
minden. A magyar kezdte megszokni a kényuralmat, a rabrendet, az
idegen szót, az új intézményt. Nem volt már semmi reagálás – (a
szabad, a nemzeti irányban), csak még egynehány exaltált poéta
keblében.</p>
<p>No azokról meg gondoskodva lett a censura intézménye által.</p>
<p>A nyelvünket nem értette senki az államalkotó elemekből:
elkezdve a helytartón, folytatva a megyefőnökön, a rendőrfőnökön, a
biztoson, a végrehajtón keresztül, egész le a Schulrathig. Csak a
censor kötelessége volt érteni az átkozott finn-ugor idiomát.</p>
<p>A miket most Te, boldog idők szülte olvasóm, furcsa
bombasztoknak fogadsz, abban az időben egy refractárius magyar
irónak jajkiáltásai voltak az alvó nemzethez, áthelyezve a
khokonorhegyi szakadékok közé, szájába adva soha nem élt
királyoknak és királyleányoknak; de megértve, átgondolva egy élni
akaró tetszhalott nemzettől.</p>
<p>Ez a mű, így regényalakban, csak jóval később, egy enyhébb
korszakban láthatott napvilágot: eredetiben ez drámának született.
S ide kell egy pár korrajzoló kontúrvonás. <span class=
"pagenum"><a name="Page_258" id="Page_258">-258-</a></span></p>
<p>Két censor volt ez években a magyar irodalom fölötti birói
székbe ültetve.</p>
<p>Az egyik firtatta a könyvalakú termékeket és a hirlapokat.
(Könnyű volt neki: mindössze négy hirlap jelent meg Pesten.) Ez egy
malitiózus, rosszindulatú, hóhérnak született pribék volt. A nevére
nem emlékezem. A kit meggyűlölök, azt el szoktam felejteni.</p>
<p>A másik egy becsületes, jóakaratú, élni és élni hagyni szerető
teremtés volt: ennek a nevét megtartottam, «Csehall»-nak hítták.
Erre volt bízva a színművek, és színi előadások ellenőrzése.</p>
<p>Én tehát, a ki már akkor is ravasz, furfangos politikus voltam,
előre tudva, hogy ilyen hazafiui frázisoktól duzzadó
<i>regényfélét</i> a nyomdafesték reprodukálni nem fog a Nr. 1
censor szigorúsága miatt, azt fundáltam ki, hogy ugyanezt, mint
<i>színművet</i> fogom a lethargiás közönséggel inhaláltatni:
Csehall úr kegyes elnézése mellett.</p>
<p>A stratagéma teljesen sikerült.</p>
<p>Az én derék, becsületes Csehallom a kövekező referádát nyújtá be
a rendőrtanácsosnak a «Dalma» czímű drámámról:</p>
<p>«Dieses <i>Spektakelstück</i> ist ein <i>Machwerk</i>, welches
geeignet ist, durch exotische Decorationen und kuriose Costüme ein
zahlreiches Publikum ins Theater anzulocken.»</p>
<p>Az Isten áldja meg ezért a jó rekomendáczióért.</p>
<p>A «Dalma» előadása a nemzeti szinházban meg lett engedve. A
hatás nem maradt el. Talán egyéb is közreműködött, mint az
exotische Dekorationen és a kuriose Costüme.</p>
<p>Fenn is tartotta magát egész addig, a míg a Bach-rendszer
fennállt. Akkor aztán félretettük, mint a hogy kiteszszük a
szobából a vaskályhát, mikor a tavasz kinyílik. – Így lett később
belőle regény. – Veszett fejsze új nyélbe sütve.</p>
<p class="right"><i>J. M.</i></p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Jónak látjuk
megjegyezni, hogy az itt előadandó dolgok csupán az akkori idők
szellemét, s nem a szerző véleményét jellemzik.</p>
<p class="right">J. M.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Akkoriban divatos
kelme.</p>
<p class="right">J. M.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Akkoriban divatos
nehéz virágos selyemkelme.</p>
<p class="right">J. M.</p>
</div>
</div>
<hr class="chap" />
<p><span class="pagenum"><a name="Page_259" id=
"Page_259">-259-</a></span></p>
<h2>TARTALOM.</h2>
<ul class="TOC">
<li>A varchoniták <span class="ralign"><a href=
"#Page_1">1</a></span></li>
<li>Shirin <span class="ralign"><a href=
"#Page_81">81</a></span></li>
<li>Fortunatus Imre <span class="ralign"><a href=
"#Page_112">112</a></span></li>
<li>A kalóz-király <span class="ralign"><a href=
"#Page_169">169</a></span></li>
<li>Utóhang a «varchoniták»-hoz <span class="ralign"><a href=
"#Page_257">257</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_42">42</a></td>
<td>férfi vagyok-e?</td>
<td>férfi vagyok-e?»</td>
</tr>
<tr>
<td class="tdr"><a href="#Page_50">50</a></td>
<td>Orömestebb állok</td>
<td>Örömestebb állok</td>
</tr>
<tr>
<td class="tdr"><a href="#Page_56">56</a></td>
<td>Oless meg</td>
<td>Öless meg</td>
</tr>
<tr>
<td class="tdr"><a href="#Page_72">72</a></td>
<td>lett. az</td>
<td>lett. Az</td>
</tr>
<tr>
<td class="tdr"><a href="#Page_80">80</a></td>
<td>jobb bazát keresni</td>
<td>jobb hazát keresni</td>
</tr>
<tr>
<td class="tdr"><a href="#Page_83">83</a></td>
<td>sziklákról létép</td>
<td>sziklákról letép</td>
</tr>
<tr>
<td class="tdr"><a href="#Page_101">101</a></td>
<td>fakadjon a Bísutun</td>
<td>fakadjon a Bisutun</td>
</tr>
<tr>
<td class="tdr"><a href="#Page_111">111</a></td>
<td>Kazri-Shirín mellett</td>
<td>Kazri-Shirin mellett</td>
</tr>
<tr>
<td class="tdr"><a href="#Page_127">127</a></td>
<td>víssza hozzá</td>
<td>vissza hozzá</td>
</tr>
<tr>
<td class="tdr"><a href="#Page_145">145</a></td>
<td>fekete szemeível</td>
<td>fekete szemeivel</td>
</tr>
<tr>
<td class="tdr"><a href="#Page_153">153</a></td>
<td>míndig segített</td>
<td>mindig segített</td>
</tr>
<tr>
<td class="tdr"><a href="#Page_180">180</a></td>
<td>egyet teszítva</td>
<td>egyet taszítva</td>
</tr>
<tr>
<td class="tdr"><a href="#Page_226">226</a></td>
<td>tndnak felőlünk</td>
<td>tudnak felőlünk</td>
</tr>
<tr>
<td class="tdr"><a href="#Page_232">232</a></td>
<td>Barhelemy hajóin</td>
<td>Barthelemy hajóin</td>
</tr>
</table>
</div>







<pre>





End of the Project Gutenberg EBook of Hangok a vihar után, by Mór Jókai

*** END OF THIS PROJECT GUTENBERG EBOOK HANGOK A VIHAR UTÁN ***

***** This file should be named 56662-h.htm or 56662-h.zip *****
This and all associated files of various formats will be found in:
        http://www.gutenberg.org/5/6/6/6/56662/

Produced by Albert László from page images generously made
available by the Google Books Library Project

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
